I:8a Tempore Adventus ad Matutinum
Verbum supérnum pródiens,
A Patre olim éxiens,
Qui natus orbi súbvenis
Cursu declívi témporis: 
2. Illúmina nunc péctora,
Tuóque amóre cóncrema,
Audíto ut præcónio
Sint pulsa tandem lúbrica. 
3. Judéxque cum post áderis
Rimári facta péctoris, 
Reddens vicem pro ábditis,
Justísque regnum pro bonis: 
4. Non demum arctémur malis
Pro qualitáte críminis,
Sed cum beátis cómpotes
Simus perénnes cǽlibes. 
5. Laus, honor, virtus, glória
Deo Patri et Fílio,
Sancto simul Paráclito,
In sempitérna sǽcula.

I:8b Per Annum ad Matutinum
Nocte surgéntes vigilémus omnes,
Semper in psalmis meditémur, atque
Víribus totis Dómino canámus
Dúlciter hymnos.
2. Ut pio Regi páriter canéntes
Cum suis sanctis mereámur aulam
Ingredi cæli, simul et beátam
Dúcere vitam.
3. Præstet hoc nobis Déitas beáta
Patris, ac Nati, paritérque Sancti
Spíritus, cujus réboat in omni
Glória mundo.

I:9a Tempore Quadragesimæ ad Matutinum
Summi largítor prǽmii,
Spes qui es única mundi,
Preces inténde servórum
Ad te devóte clamántium.
2. Nostra te consciéntia
Grave offendísse monstrat:
Quam emúndes, supplicámus,
Ab ómnibus piáculis.
3. Si rénuis, quis tríbuet?
Indúlge, quia potens es:
Te corde rogáre mundo
Fac nos precámur, Dómine.
4. Ergo nunc accépta nostrum,
Qui sacrásti jejúnium:
Quo mýstice Paschália
Capiámus sacraménta.
5. Summa nobis hoc cónferat
In Deitáte Trínitas,
In qua gloriátur unus
Per cuncta sǽcula Deus.

I:9a2 Tempore Passionis ad Matutinum
Pange, lingua, gloriósi
Prœ́lium certáminis,
Et super Crucis trophǽum
Dic triúmphum nóbilem,
Quáliter Redémptor orbis
Immolátus vícerit.
2. De paréntis protoplásti
Fraude Factor cóndolens,
Quando pomi noxiális
Morsu in mortem córruit,
Ipse lignum tunc notávit
Damna ligni ut sólveret.
3. Hoc opus nostræ salútis
Ordo depopóscerat,
Multifórmis proditóris
Ars ut artem fálleret,
Et medélam ferret inde
Hostis unde lǽserat.
4. Quando venit ergo sacri
Plenitúdo témporis,
Missus est ab arce Patris
Natus orbis Cónditor,
Ac de ventre virgináli
Caro factus pródiit.
5. Vagit infans inter arcta
Cónditus præsépia:
Membra pannis involúta
Virgo mater álligat,
Et manus, pedésque et crura
Stricta cingit fáscia.
6. Glória et honor Deo
Usquequáque altíssimo,
Una Patri, Filióque
Inclyto Paráclito,
Cui laus est et potéstas
Per ætérna sǽcula.

I:9b Tempore Ressurectionis ad Matutinum
Auróra lucis rútilat,
Cælum láudibus íntonat,
Mundus exsúltans júbilat,
Gemens inférnus úlulat:
2. Cum Rex ille fortíssimus
Mortis confráctis víribus,
Pede concúlcans tártara,
Solvit a pœna míseros.
3. Ille, qui clausus lápide
Custodítur sub mílite,
Triúmphans pompa nóbili
Victor surgit de fúnere.
4. Solútis jam gemítibus
Et inférni dolóribus,
Quia surréxit Dóminus
Respléndens clamat Angelus.
5. Tristes erant Apóstoli
De nece sui Dómini
Quem pœna mortis crudéli
Servi damnárant ímpii.
6. Quǽsumus, Auctor ómnium
In hoc Pascháli gáudio,
Ab omni mortis ímpetu
Tuum defénde pópulum.
7. Glória tibi, Dómine,
Qui surrexísti a mórtuis,
Cum Patre, et Sancto Spíritu
In sempitérna sǽcula.

I:21b Tempore Adventus ad Laudes
Vox clara ecce íntonat,
Obscúra quæque íncrepat:
Pellántur éminus sómnia,
Ab æthre Christus prómicat.
2. Mens jam resúrgat tórpida,
Quæ sorde exstat sáucia:
Sidus refúlget jam novum,
Ut tollat omne nóxium.
3. E sursum Agnus míttitur
Laxáre gratis débitum:
Omnes pro indulgéntia
Vocem demus cum lácrimis:
4. Secúndo ut cum fúlserit,
Mundúmque horror cínxerit,
Non pro reátu púniat,
Sed pius nos tunc prótegat.
5. Laus, honor, virtus, glória
Deo Patri et Fílio,
Sancto simul Paráclito,
In sempitérna sǽcula.

I:22a1 Per Annum ad Laudes
I:27b Dominicis Septuagesimæ ad Laudes
Ecce jam noctis tenuátur umbra,
Lucis auróra rútilans corúscat:
Nísibus totis rogitémus omnes
Cunctipoténtem.
2. Ut Deus noster miserátus omnem
Pellat languórem, tríbuat salútem,
Donet et nobis, pietáte Patris,
Regna polórum.
3. Præstet hoc nobis Déitas beáta
Patris, ac Nati, paritérque Sancti
Spíritus, cujus réboat in omni
Glória mundo.

I:22a2 Tempore Ressurectionis ad Laudes
Sermóne blando Angelus
Prædíxit muliéribus:
In Galilǽa Dóminus
Vidéndus est quantócius.
2. Illæ, dum pergunt cóncitæ
Apóstolis hoc dícere,
Vidéntes eum vívere,
Osculántur pedes Dómini.
3. Quo ágnito, discípuli
In Galilǽam própere
Pergunt, vidére fáciem
Desiderátam Dómini.
4. Claro Pascháli gáudio
Sol mundo nitet rádio,
Cum Christum jam Apóstoli
Visu cernunt corpóreo.
5. Osténsa sibi vúlnera,
In Christi carne fúlgida,
Resurrexísse Dóminum
Voce faténtur pública.
6. Rex Christe clementíssime,
Tu corda nostra pósside:
Ut tibi laudes débitas
Reddámus omni témpore.
7. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
8. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.

I:28a1 Tempore Quadragesimæ ad Laudes
Jam, Christe, sol justítiæ,
Mentis dehíscant ténebræ,
Virtútum ut lux rédeat,
Terris diem cum réparas.
2. Da tempus acceptábile,
Et pǽnitens cor tríbue:
Convértat ut benígnitas
Quos longa suffert píetas.
3. Quiddámque pæniténtiæ
Da ferre, quamvis grávium,
Majóre tuo múnere,
Quo démptio fit críminum.
4. Dies venit, dies tua,
In qua reflórent ómnia:
Lætémur in hac, ad tuam
Per hanc redúcti grátiam.
5. Te rerum univérsitas,
Clemens, adóret, Trínitas:
Et nos, novi per véniam,
Novum canámus cánticum.

I:28a2 Tempore Passionis ad Laudes
Lustris sex qui jam peráctis
Tempus implens córporis,
Se volénte natus ad hoc,
Passióni déditus,
Agnus in crucis levátur
Immolándus stípite.
2. Hic acétum, fel, arúndo,
Spina, clavi, láncea:
Mite corpus perforátur,
Sanguis, unda prófluit:
Terra, pontus, astra, mundus,
Quo lavántur flúmine!
3. Crux fidélis, inter omnes
Arbor una nóbilis:
Nulla silva talem profert
Fronde, flore, gérmine:
Dulce lignum dulces clavos,
Dulce pondus sústinet.
4. Flecte ramos arbor alta,
Tensa laxa víscera,
Et rigor lentéscat ille,
Quem dedit natívitas,
Ut supérni membra Regis
Miti tendas stípite.
5. Sola digna tu fuísti
Ferre sæcli prétium,
Atque portum præparáre
Nauta mundo náufrago:
Quem sacer cruor perúnxit
Fusus Agni córpore.
6. Glória et honor Deo
Usquequáque altíssimo,
Una Patri, Filióque,
Inclyto Paráclito:
Cui laus est et potéstas
Per ætérna sǽcula.

I:31a Per Annum ad Primam
Jam lucis orto sídere,
Deum precémur súpplices
Ut in diúrnis áctibus
Nos servet a nocéntibus.
2. Linguam refrénans témperet,
Ne litis horror ínsonet:
Visum fovéndo cóntegat,
Ne vanitátes háuriat.
3. Sint pura cordis íntima,
Absístat et vecórdia:
Carnis terat supérbiam
Potus cibíque párcitas.
4. Ut cum dies abscésserit,
Noctémque sors redúxerit,
Mundi per abstinéntiam
Ipsi canámus glóriam.
5. Deo Patri sit glória,
Ejúsque soli Fílio,
Cum Spíritu Paráclito,
Et nunc, et in perpétuum.

I:41a Per Annum ad Tertiam
Nunc Sancte nobis Spíritus,
Unum Patri cum Fílio,
Dignáre promptus íngeri,
Nostro refúsus péctori.
2. Os, lingua, mens, sensus, vigor
Confessiónem pérsonent:
Flamméscat igne cáritas,
Accéndat ardor próximos.
3. Præsta, Pater piíssime,
Patríque compar Unice,
Cum Spíritu Paráclito,
Regnans per omne sǽculum.

I:44a Per Annum ad Sextam
Rector potens, verax Deus,
Qui témperas rerum vices,
Splendóre mane ínstruis,
Et ígnibus merídiem:
2. Exstíngue flammas lítium,
Aufer calórem nóxium,
Confer salútem córporum
Verámque pacem córdium.
3. Præsta, Pater piíssime,
Patríque compar Unice,
Cum Spíritu Paráclito,
Regnans per omne sǽculum.

I:47a Per annum ad Nonam
Rerum, Deus, tenax vigor,
Immótus in te pérmanens,
Lucis diúrnæ témpora
Succéssibus detérminans:
2. Largíre clarum véspere,
Quo vita nusquam décidat:
Sed prǽmium mortis sacræ
Perénnis instet glória.
3. Præsta, Pater piíssime,
Patríque compar Unice,
Cum Spíritu Paráclito,
Regnans per omne sǽculum.

I:53a Tempore Adventus ad Vesperas
Cónditor alme síderum,
Ætérna lux credéntium,
Christe Redémptor ómnium,
Exáudi preces súpplicum.
2. Qui cóndolens intéritu
Mortis períre sǽculum,
Salvásti mundum lánguidum,
Donans reis remédium.
3. Vergénte mundi véspere,
Uti sponsus de thálamo,
Egréssus honestíssima
Vírginis matris cláusula.
4. Cujus forti poténtiæ
Genu curvántur ómnia,
Cæléstia, terréstria,
Nutu faténtur súbdita.
5. Te deprecámur, Agie,
Ventúre judex sǽculi,
Consérva nos in témpore
Hostis a telo pérfidi.
6. Laus, honor, virtus, glória
Deo Patri, et Fílio,
Sancto simul Paráclito,
In sempitérna sǽcula.

I:53b Per annum ad Vesperas
Lucis Creátor óptime,
Lucem diérum próferens,
Primórdiis lucis novæ
Mundi parans oríginem:
2. Qui mane junctum vésperi
Diem vocári prǽcipis:
Tetrum chaos illábitur,
Audi preces cum flétibus.
3. Ne mens graváta crímine
Vitæ sit exsul múnere:
Dum nil perénne cógitat,
Seséque culpis ílligat.
4. Cælórum pulset íntimum,
Vitále tollat prǽmium:
Vitémus omne nóxium,
Purgémus omne péssimum.
5. Præsta, Pater piíssime,
Patríque compar Unice,
Cum Spíritu Paráclito,
Regnans per omne sǽculum.

I:54a Tempore Quadragesimæ ad Vesperas
Audi, benígne Cónditor,
Nostras preces cum flétibus
In hoc sacro jejúnio
Fusas quadragenário.
2. Scrutátor alme córdium,
Infírma tu scis vírium:
Ad te revérsis éxhibe
Remissiónis grátiam.
3. Multum quidem peccávimus,
Sed parce confiténtibus:
Ad laudem tui nóminis,
Confer medélam lánguidis.
4. Sic corpus extra cónteri
Dona per abstinéntiam,
Jejúnet ut mens sóbria
A labe prorsus críminum.
5. Præsta, beáta Trínitas,
Concéde, simplex Unitas,
Ut fructuósa sint tuis
Jejuniórum múnera.

I:54b Tempore Passionis ad Vesperas
Vexílla Regis pródeunt,
Fulget Crucis mystérium,
Quo carne carnis Cónditor
Suspénsus est patíbulo.
2. Quo vulnerátus ínsuper
Mucróne diro lánceæ,
Ut nos laváret crímine,
Manávit unda et sánguine.
3. Impléta sunt quæ cóncinit
David fidéli cármine
Dicens: In nationibus
Regnávit a ligno Deus.
4. Arbor decóra et fúlgida,
Ornáta Regis púrpura,
Elécta digno stípite
Tam sancta membra tángere.
5. Beáta, cujus bráchiis
Sæcli pepéndit prétium,
Statéra facta córporis,
Prædámque tulit tártari.
6. O Crux ave, spes única,
Hoc Passiónis témpore
Auge piis justítiam,
Reísque dona véniam.
7. Te, summa Deus Trínitas,
Colláudet omnis spíritus:
Quos per Crucis mystérium
Salvas, rege per sǽcula.

I:55a Tempore Resurrectionis ad Vesperas
Ad cenam Agni próvidi
Et stolis albis cándidi,
Post tránsitum Maris rubri,
Christo canámus príncipi.
2. Cujus corpus sanctíssimum,
In ara crucis tórridum:
Cruóre ejus róseo
Gustándo vívimus Deo.
3. Protécti Paschæ véspere
A devastánte Angelo,
Erépti de duríssimo
Pharaónis império.
4. Jam Pascha nostrum Christus est,
Qui immolátus Agnus est:
Sinceritátis ázyma
Caro ejus obláta est.
5. O vere digna hóstia,
Per quam fracta sunt tártara,
Redémpta plebs captiváta,
Réddita vitæ prǽmia!
6. Consúrgit Christus túmulo,
Victor redit de bárathro,
Tyránnum trudens vínculo,
Et réserans Paradísum.
7. Quǽsumus, Auctor ómnium
In hoc Pascháli gáudio,
Ab omni mortis ímpetu
Tuum defénde pópulum.
8. Glória tibi, Dómine,
Qui surrexísti a mórtuis,
Cum Patre, et Sancto Spíritu
In sempitérna sǽcula.

I:58b Per Annum ad Completorium
Te lucis ante términum,
Rerum Creátor, póscimus
Ut sólita cleméntia
Sis præsul ad custódiam.
2. Procul recédant sómnia
Et nóctium phantásmata:
Hostémque nostrum cómprime,
Ne polluántur córpora.
3. Præsta, Pater omnípotens,
Per Jesum Christum Dóminum,
Qui tecum in perpétuum
Regnat cum Sancto Spíritu.

I:60b Tempore Quadragesimæ et Passionis ad Completorium
Christe, qui lux es et dies,
Noctis tenébras détegis,
Lucísque lumen créderis,
Lumen beátum prǽdicans.
2. Precámur sancte Dómine,
Defénde nos in hac nocte:
Sit nobis in te réquies,
Quiétam noctem tríbue.
3. Ne gravis somnus írruat,
Nec hostis nos subrípiat,
Nec caro illi conséntiens
Nos tibi reos státuat.
4. Oculi somnum cápiant,
Cor ad te semper vígilet:
Déxtera tua prótegat
Fámulos, qui te díligunt.
5. Defénsor noster áspice,
Insidiántes réprime,
Gubérna tuos fámulos,
Quos Sánguine mercátus es.
6. Meménto nostri, Domine,
In gravi isto córpore:
Qui es defénsor ánimæ,
Adésto nobis, Dómine.
7. Præsta, Pater omnípotens,
Per Jesum Christum Dóminum,
Qui tecum in perpétuum
Regnat cum Sancto Spíritu.

I:62a A Sabbato post Pascha ad Sabbatum post Pentecosten ad Completorium
Jesu, nostra redémptio,
Amor et desidérium,
Deus Creátor ómnium,
Homo in fine témporum:
2. Quæ te vicit cleméntia,
Ut ferres nostra crímina,
Crudélem mortem pátiens,
Ut nos a morte tólleres?
3. Inférni claustra pénetrans,
Tuos captívos rédimens,
Victor triúmpho nóbili
Ad dextram Patris résidens:
4. Ipsa te cogat píetas
Ut mala nostra súperes
Parcéndo, et voti cómpotes
Nos tuo vultu sáties.
TR5. Quǽsumus, Auctor ómnium
In hoc Pascháli gáudio,
Ab omni mortis ímpetu
Tuum defénde pópulum.
TR6. Glória tibi, Dómine,
Qui surrexísti a mórtuis,
Cum Patre, et Sancto Spíritu
In sempitérna sǽcula.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA6. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.
Pent5. Dudum sacráta péctora
Tua replésti grátia:
Dimítte nunc peccámina,
Et da quiéta témpora.
Pent6. Sit laus Patri cum Fílio,
Sancto simul Paráclito:
Nobísque mittat Fílius
Charísma Sancti Spíritus.

I:246b Sabbatis ante Dominicas per Annum ad Vesperas
O lux beáta Trínitas,
Et principális Unitas,
Jam sol recédit ígneus,
Infúnde lumen córdibus.
2. Te mane laudum cármine,
Te deprecémur véspere,
Te nostra supplex glória
Per cuncta laudet sǽcula.
3. Deo Patri sit glória,
Ejúsque soli Fílio,
Cum Spíritu Paráclito,
Et nunc, et in perpétuum.

I:312b In Nativitate Domini ad Vesperas
Veni, Redémptor géntium,
Osténde partum Vírginis:
Mirétur omne sǽculum:
Talis decet partus Deum.
2. Non ex viríli sémine,
Sed mýstico spirámine
Verbum Dei factum caro
Fructúsque ventris flóruit.
3. Alvus tuméscit Vírginis,
Claustra pudóris pérmanent,
Vexílla virtútum micant,
Versátur in templo Deus.
4. Procédens de thálamo suo,
Pudóris aula régia,
Géminæ gigas substántiæ,
Alacris ut currat viam.
5. Egréssus ejus a Patre,
Regréssus ejus ad Patrem:
Excúrsus usque ad ínferos,
Recúrsus ad sedem Dei.
6. Æquális ætérno Patri,
Carnis trophǽo accíngere:
Infírma nostri córporis
Virtúte firmans pérpeti.
7. Præsépe jam fulget tuum,
Luménque nox spirat novum,
Quod nulla nox intérpolet,
Fidéque jugi lúceat.
8. Glória tibi, Dómine,
Qui natus es de Vírgine,
Cum Patre et Sancto Spíritu,
In sempitérna sǽcula.

I:313b In Nativitate Domini ad Matutinum
Christe, Redémptor ómnium,
Ex Patre, Patris Unice,
Solus ante princípium
Natus ineffabíliter.
2. Tu lumen, tu splendor Patris,
Tu spes perénnis ómnium,
Inténde quas fundunt preces
Tui per orbem fámuli.
3. Meménto, salútis auctor,
Quod nostri quondam córporis,
Ex illibáta Vírgine
Nascéndo, formam súmpseris.
4. Sic præsens testátur dies,
Currens per anni círculum,
Quod solus a sede Patris
Mundi salus advéneris.
5. Hunc cælum, terra, hunc mare,
Hunc omne quod in eis est,
Auctórem advéntus tui
Laudans exsúltat cántico.
6. Nos quoque, qui sancto tuo
Redémpti sánguine sumus,
Ob diem natális tui
Hymnum novum concínimus.
7. Glória tibi, Dómine,
Qui natus es de Vírgine,
Cum Patre et Sancto Spíritu,
In sempitérna sǽcula.

I:340a In Nativitate Domini ad Laudes
A solis ortus cárdine
Ad usque terræ límitem,
Christum canámus príncipem,
Natum María Vírgine.
2. Beátus Auctor sǽculi
Servíle corpus índuit:
Ut carne carnem líberans,
Ne pérderet quos cóndidit.
3. Castæ paréntis víscera
Cæléstis intrat grátia:
Venter puéllæ bájulat
Secréta quæ non nóverat.
4. Domus pudíci péctoris
Templum repénte fit Dei:
Intácta nésciens virum,
Verbo concépit fílium.
5. Eníxa est puérpera
Quem Gábrieli prædíxerat,
Quem matris alvo géstiens
Clausus Joánnes sénserat.
6. Fœno jacére pértulit,
Præsépe non abhórruit:
Parvóque lacte pastus est,
Per quem nec ales ésurit.
7. Gaudet chorus cæléstium,
Et Angeli canunt Deo:
Palámque fit pastóribus
Pastor, Creator ómnium.
8. Glória tibi, Dómine,
Qui natus es de Vírgine,
Cum Patre et Sancto Spíritu,
In sempitérna sǽcula.

I:357a SS. Nominis Jesu ad Vesperas
Jesu dulcis memória,
Dans vera cordi gáudia,
Sed super mel et ómnia
Ejus dulcis præséntia.
2. Nil cánitur suávius,
Nil audítur jucúndius,
Nil cogitátur dúlcius
Quam Jesus Dei Fílius.
3. Jesu, spes pæniténtibus,
Quam pius es peténtibus,
Quam bonus te quæréntibus,
Sed quid inveniéntibus!
4. Nec lingua valet dícere,
Nec líttera exprímere:
Expértus potest crédere
Quid sit Jesum dilígere.
5. Sis, Jesu, nostrum gáudium,
Qui es futúrus prǽmium:
Sit nostra in te glória
Per cuncta semper sǽcula.

I:358a SS. Nominis Jesu ad Matutinum
Jesu, Rex admirábilis,
Et triumphátor nóbilis,
Dulcédo ineffábilis,
Totus desiderábilis:
2. Quando cor nostrum vísitas,
Tunc lucet ei véritas,
Mundi viléscit vánitas,
Et intus fervet cáritas.
3. Jesu, dulcédo córdium,
Fons vivus, lumen méntium,
Excédens omne gáudium,
Et omne desidérium.
4. Jesum omnes agnóscite,
Amórem ejus póscite:
Jesum ardénter quǽrite,
Quæréndo inardéscite.
5. Te nostra, Jesu, vox sonet,
Nostri te mores éxprimant,
Te corda nostra díligant,
Et nunc, et in perpétuum.

I:364a SS. Nominis Jesu ad Laudes
Jesu, decus angélicum,
In aure dulce cánticum,
In ore mel miríficum,
In corde nectar cǽlicum.
2. Qui te gustant esúriunt,
Qui bibunt adhuc sítiunt:
Desideráre nésciunt
Nisi Jesum, quem díligunt.
3. O Jesu mi dulcíssime,
Spes suspirántis ánimæ,
Te quærunt piæ lácrimæ,
Te clamor mentis íntimæ.
4. Mane nobíscum, Dómine,
Et nos illústra lúmine:
Pulsa mentis calígine,
Mundum reple dulcédine.
5. Jesu, flos Matris Vírginis,
Amor nostræ dulcédinis:
Tibi laus, honor nóminis,
Regnum beatitúdinis.

I:370b In Epiphania Domini ad Vesperas et Matutinum
Hostis Heródes ímpie,
Christum veníre quid times?
Non éripit mortália,
Qui regna dat cæléstia.
2. Ibant Magi, quam víderant,
Stellam sequéntes prǽviam:
Lumen requírunt lúmine,
Deum faténtur múnere.
3. Lavácra puri gúrgitis
Cæléstis Agnus áttigit:
Peccáta, quæ non détulit,
Nos abluéndo sústulit.
4. Novum genus poténtiæ:
Aquæ rubéscunt hýdriæ,
Vinúmque jussa fúndere,
Mutávit unda oríginem.
5. Glória tibi, Dómine,
Qui apparuísti hódie,
Cum Patre et Sancto Spíritu,
In sempitérna sǽcula.

I:383a In Epiphania Domini ad Laudes
A Patre Unigénitus
Ad nos venit per Vírginem,
Baptísma cruce cónsecrans,
Cunctos fidéles génerans.
2. De cælo celsus pródiit,
Excépit formam hóminis:
Factúram morte rédimens,
Gáudia vitæ lárgiens.
3. Hoc te, Redémptor, quǽsumus:
Illábere propítius,
Clarúmque nostris sénsibus
Lumen præbe fidélibus.
4. Mane nobíscum, Dómine,
Noctem obscúram rémove:
Omne delíctum áblue,
Piam medélam tríbue.
5. Quem jam venísse nóvimus,
Redíre item crédimus:
Sub sceptro tuo ínclyto
Tuum defénde pópulum.
6. Glória tibi, Dómine,
Qui apparuísti hódie,
Cum Patre et Sancto Spíritu,
In sempitérna sǽcula.

I:397a Sanctæ Familiæ Jesu, Mariæ, Joseph ad Vesperas
O lux beáta cǽlitum
Et summa spes mortálium,
Jesu, o cui doméstica
Arrísit orto cáritas:
2. María, dives grátia,
O sola quæ casto potes
Fovére Jesum péctore,
Cum lacte donans óscula:
3. Tuque ex vetústis pátribus
Delécte custos Vírginis,
Dulci patris quem nómine
Divína Proles ínvocat.
4. De stirpe Jesse nóbili
Nati in salútem géntium,
Audíte nos qui súpplices
Vestras ad aras sístimus.
5. Dum sol redux ad vésperum
Rebus nitórem détrahit,
Nos hic manéntes íntimo
Ex corde vota fúndimus.
6. Qua vestra sedes flóruit
Virtútis omnis grátia,
Hanc detur in domésticis
Reférre posse móribus.
7. Jesu, tuis obédiens
Qui factus es paréntibus,
Cum Patre summo ac Spíritu
Semper tibi sit glória.

I:398a Sanctæ Familiæ Jesu, Mariæ, Joseph ad Matutinum
Sacra jam splendent decoráta lychnis
Templa, jam sertis redimítur ara,
Et pio fumant redoléntque acérræ
Thuris honóre.
2. Num juvet Summo Géniti Parénte
Régios ortus celebráre cantu?
Num domus David, décora et vetústæ
Nómina gentis?
3. Grátius nobis memoráre parvum
Názaræ tectum tenuémque cultum;
Grátius Jesu tácitam reférre
Cármine vitam.
4. Nili ab extrémis peregrínus oris,
Angeli ductu, própere remígrat
Multa perpéssus Puer, et patérno
Límine sospes,
5. Arte, qua Joseph, húmili excoléndus
Abdito Jesus juvenéscit ævo,
Seque fabrílis sócium labóris
Adjicit ultro.
6. Irriget sudor mea membra, dixit,
Antequam sparso mádeant cruóre:
Hæc quoque humáno géneri expiándo
Pœna luátur.
7. Assidet Nato pia Mater almo,
Assidet Sponso bona nupta, felix
Si potest curas releváre fessis
Múnere amíco.
8. O neque expértes óperæ et labóris,
Nec mali ignári, míseros juváte,
Quos reluctántes per acúta rerum
Urget egéstas.
9. Démite his fastus, quibus ampla splendet
Fáustitas, mentem date rebus æquam:
Quotquot implórant cólumen, benígno
Cérnite vultu.
10. Sit tibi, Jesu, decus atque virtus,
Sancta qui vitæ documénta præbes,
Quinque cum summo Genitóre et almo
Flámine regnas.

I:405a Sanctæ Familiæ Jesu, Mariæ, Joseph ad Laudes
O gente felix hóspita,
Augústa sedes Názaræ,
Quæ fovit alma Ecclésiæ
Et prótulit primórdia.
2. Sol, qui perérrat áureo
Terras jacéntes lúmine,
Nil grátius per sǽcula
Hac vidit æde, aut sánctius.
3. Ad hanc frequéntes cónvolant
Cælestis aulæ núntii,
Virtútis hoc sacrárium
Visunt, revísunt, éxcolunt.
4. Qua mente Jesus, qua manu
Optáta patris pérficit!
Quo Virgo gestit gáudio
Matérna obíre múnera!
5. Adest amóris párticeps
Curǽque Joseph cónjugi,
Quos mille jungit néxibus
Virtútis auctor grátia.
6. Hi diligéntes ínvicem
In Jesu amórem cónfluunt,
Utríque Jesus mútuæ
Dat caritátis prǽmia.
7. Sic fiat, ut nos cáritas
Jungat perénni fœ́dere,
Pacémque alens domésticam
Amára vitæ témperet!
8. Jesu, tuis obédiens
Qui factus es paréntibus,
Cum Patre summo ac Spíritu
Semper tibi sit glória.

I:758b In Ascensione Domini ad Vesperas et Matutinum
Ætérne Rex altíssime,
Redémptor et fidélium,
Quo mors solúta déperit,
Datur triúmphus grátiæ:
2. Scandens tribúnal déxteræ
Patris: potéstas ómnium
Colláta Jesu cǽlitus,
Quæ non erat humánitus:
3. Ut trina rerum máchina,
Cæléstium, terréstrium
Et infernórum cóndita
Flectat genu jam súbdita.
4. Tremunt vidéntes Angeli,
Versa vice mortálium:
Culpat caro, purgat caro,
Regnat Deus Dei caro.
5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
6. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:763b In Ascensione Domini ad Laudes
Tu, Christe, nostrum gáudium,
Manens olýmpo prǽditum:
Mundi regis qui fábricam,
Mundána vincens gáudia:
2. Hinc te precántes quǽsumus,
Ignósce culpis ómnibus:
Et corda sursum súbleva
Ad te supérna grátia.
3. Ut, cum repénte cœ́peris
Clarére nube Júdicis,
Pœnas repéllas débitas,
Reddas corónas pérditas.
4. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
5. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:789a Dominica Pentecostes ad Vesperas
Beáta nobis gáudia
Anni redúxit órbita,
Cum Spíritus Paráclitus
Effúlsit in discípulos.
2. Ignis vibránte lúmine
Linguæ figúram détulit,
Verbis ut essent próflui
Et caritáte férvidi.
3. Linguis loquúntur ómnium
Turbæ pavent Gentílium:
Musto madére députant
Quos Spíritus repléverat.
4. Paráta sunt hæc mýstice
Paschæ perácto témpore,
Sacro diérum número,
Quo Lege fit remíssio.
5. Te nunc, Deus piíssime,
Vultu precámur cérnuo,
Illápsa nobis cǽlitus
Largíre dona Spíritus.
6. Dudum sacráta péctora
Tua replésti grátia:
Dimítte nunc peccámina,
Et da quiéta témpora.
7. Sit laus Patri cum Fílio,
Sancto simul Paráclito:
Nobísque mittat Fílius
Charísma Sancti Spíritus.

I:790a Dominica Pentecostes ad Matutinum
Jam Christus astra ascénderat,
Regréssus unde vénerat,
Promíssum Patris múnere
Sanctum datúrus Spíritum.
2. Solémnis urgébat dies,
Quo mýstico septémplici
Orbis volútus sépties
Signat beáta témpora.
3. Dum hora cunctis tértia
Repénte mundus íntonat,
Orántibus Apóstolis
Deum venísse núntiat.
4. De Patris ergo lúmine
Decórus ignis missus est:
Qui fida Christi péctora
Calóre verbi cómpleat.
5. Sit laus Patri cum Fílio,
Sancto simul Paráclito:
Nobísque mittat Fílius
Charísma Sancti Spíritus.

I:796a Dominica Pentecostes ad Laudes
Impléta gaudent víscera
Affláta Sancto Spíritu,
Voces divérsas íntonant,
Fantur Dei magnália.
2. Ex omni gente cógniti,
Græcis, Latínis, Bárbaris,
Cunctísque admirántibus,
Linguis loquúntur ómnium.
3. Judǽa tunc incrédula,
Vesána torvo spíritu,
Ructáre musti crápulam
Alúmnos Christi cóncrepat.
4. Sed signis et virtútibus
Occúrrit et docet Petrus
Falsa profári pérfidos,
Jœ́lis testimónio.
5. Dudum sacráta péctora
Tua replésti grátia:
Dimítte nunc peccámina,
Et da quiéta témpora.
6. Sit laus Patri cum Fílio,
Sancto simul Paráclito:
Nobísque mittat Fílius
Charísma Sancti Spíritus.

I:797a Dominica Pentecostes ad Tertiam
Veni, Creátor Spíritus
Mentes tuórum vísita,
Imple supérna grátia
Quæ tu creásti péctora.
2. Qui Paráclitus díceris,
Donum Dei altíssimi,
Fons vivus, ignis, cáritas,
Et spiritális únctio.
3. Tu septifórmis múnere,
Dextræ Dei tu dígitus,
Tu rite promíssum Patris,
Sermóne ditans gúttura.
4. Accénde lumen sénsibus,
Infúnde amórem córdibus,
Infírma nostri córporis
Virtúte firmans pérpeti.
5. Hostem repéllas lóngius,
Pacémque dones prótinus:
Ductóre sic te prǽvio,
Vitémus omne nóxium.
6. Per te sciámus da Patrem,
Noscámus atque Fílium,
Te utriúsque Spíritum
Credámus omni témpore.
7. Sit laus Patri cum Fílio,
Sancto simul Paráclito:
Nobísque mittat Fílius
Charísma Sancti Spíritus.

I:814b In Translatione S. Catharinæ Senensis, V.O.P. ad Vesperas
Hæc tuæ, Virgo, monuménta laudis,
Quæ tuis læti, Catharína, sacris
Hoc quidem pacto modulámur omnes,
Perfer Olýmpo.
2. Si satis digne néqueant reférri,
Annuas nobis véniam, precámur:
Non sumus tanti ingénii, fatémur,
Optima Virgo.
3. Qui fuit dignas modulátus unquam
Vírginis laudes? Quis in orbe toto
Féminæ invíctæ peritúra nunquam
Cármina pandet?
4. Prǽdita exémplis, Catharína, claris,
Móribus præstans, sápiens abúnde,
Témperans, fortis, pia, justa, prudens,
Æthera scandis.
5. Quem latet virtus facinúsque clarum,
Quo nequit dici sátius per orbem?
Vúlnerum formam miseráta Christi
Exprimis ipsa.
6. Nam brevis, mæstæ miserǽque vitæ
Et malis cunctis pénitus refértæ
Fórtiter spernens pretiósa quæque,
Sídera adísti.
7. Grátias summas habeámus omnes
Fílio magni Genitóris almo:
Spíritum Sanctum venerémur, et sit
Laus tamen una.

I:815b In Translatione S. Catharinæ Senensis, V.O.P. ad Matutinum
Láudibus, Virgo, nimis efferénda
Jure censéris, quóniam triúmphos
Ipsa cælórum, probitáte mira,
Nacta refúlges.
2. Prǽmium sanctæ tamen ipsa vitæ
Et simul munus probitátis almæ
Accipis cælo, cumuláta cunctis
Dénique rebus.
3. Tu gravem, sacris méritis refértum,
Orbis exémplar, pietáte plenum.
Prædicatórum veneráta Patrem,
Ordine fulges.
4. Nulla jam rerum plácuit volúptas,
Nullus ornátus, nitor ecce nullus
Córporis, semper fúgiens iníquæ
Cármina vitæ.
5. Sǽpius corpus dómitans acérbe,
Quam pie flágris cruor hinc et inde
Flúxerat rivis, hominúmque demum
Crímina flebas!
6. Qui per ingéntes variósque casus
Orbe terrárum cruciántur omnes,
Quotque vel curis agitántur ipsi
Undique diris.
7. Súppetent nobis tótidem canénda,
Si tuæ laudes repetántur omnes:
Tu quidem longe pietáte cunctis
Inclyta præstans.
8. Grátias summas habeámus omnes
Fílio magni Genitóris almo:
Spíritum Sanctum venerémur, et sit
Laus tamen una.

I:822b In Translatione S. Catharinæ Senensis, V.O.P. ad Laudes
Jam ferox miles tibi sæpe cessit,
Et duces iras posuére sævas:
Hi necem diram pópulo mináti
Sæpe Senénsi.
2. Quid! Quod et sacris stúdiis frequénter
Víribus summis óperam dedísti,
Lítteræ doctæ lepidǽque claris
Urbibus exstant.
3. Níteris verbis revocáre lapsos,
Níteris rectum suadére cunctis:
Sic ais: Tantum próbitas beátos
Efficit omnes.
4. Jura tu sævæ tremebúnda mortis
Fórtiter temnens, nihil extiméscens,
Prǽmium nostræ vocitáre vitæ
Sæpe solébas.
5. Unde cum tempus properáret ipsum,
Quo sacros artus cinerésque busto
Línqueres, cælos aditúra, flentes
Ipsa docébas.
6. Sic sacrum Christi veneráta Corpus,
Hóstiam libans, lácrimis obórtis,
Díxeras cunctis documénta vitæ
Voce supréma.
7. Grátias summas habeámus omnes
Fílio magni Genitóris almo:
Spíritum Sanctum venerémur, et sit
Laus tamen una.

I:824b In Compassione B.M.V. ad Vesperas et Matutinum
Mentes juvet fidélium
Planctum Maríæ plángere,
Mori videt dum Fílium
Toto cruéntum córpore.
2. Quanto dolóris vúlnere
Pectus cruéntat íllius
Amíssus uno fúnere
Sponsus, Parens et Fílius!
3. Matérna nulla dúrior,
Nec ulla par afflíctio:
Nam nulla proles cárior,
Nec ulla par diléctio.
4. Quot cara Proles éxcipit
Inflícta carni vérbera,
Tot mæsta Mater súscipit
Infíxa cordi vúlnera.
5. Hunc spina, clavus, láncea
Dum pungit, illam cónficit
Mæróre, qui vel sáxea
Movére corda súfficit.
6. Sic ensis ille sáucium
Cor figit ac transvérberat,
Quem jam diu præcónium
Sancti Senis prædíxerat.
7. Pii Maríæ sérvuli,
Christi redémpti sánguine,
Tantum dolórem flébili
Recogitáte lúmine.
8. Sit summa Christo glória,
Amára cujus Pássio
Ætérna nobis gáudia
Matrísque det Compássio.

I:839a In Compassione B.M.V. ad Laudes
Dum crimen Adæ sólvitur
Fluóre Christi sánguinis,
Hevæ volúptas pénditur
Fletu Maríæ Vírginis.
2. Illum crucis dum stípiti
Catérva figit éffera,
Quanto tremóre cóncuti
Matérna sentit víscera!
3. Cui melle succum lácteum
Suaviórem prǽbuit,
Potum dari nunc félleum
Quantum gemens exhórruit!
4. Quam deflet inter nóxios
Nudum peti convíciis,
Cujus repéndi régios
Vidit favóres fásciis!
5. Sic summa partus témpore
Quæ sensit olim gáudia,
Nunc summa multo fénore
Mortis repéndunt tǽdia.
6. Pii Maríæ sérvuli,
Christi redémpti sánguine,
Tantum dolórem flébili
Recogitáte lúmine.
7. Sit summa Christo glória,
Amára cujus Pássio
Ætérna nobis gáudia
Matrísque det Compássio.

I:841b In Solemnitate S. Joseph ad Vesperas et Matutinum
I:1126a S. Joseph Confessoris Sponsi B.M.V. ad Vesperas
Te, Joseph, célebrent ágmina cǽlitum,
Te cuncti résonent christíadum chori,
Qui clarus méritis junctus es ínclytæ
Casto fœ́dere Vírgini.
2. Almo cum túmidam gérmine cónjugem
Admírans, dúbio tángeris ánxius,
Afflátu súperi Fláminis Angelus
Concéptum Púerum docet.
3. Tu natum Dóminum stringis, ad éxteras
Ægýpti prófugum tu séqueris plagas;
Amíssum Sólymis quæris, et ínvenis,
Miscens gáudia flétibus.
4. Post mortem réliquos sors pia cónsecrat,
Palmámque eméritos glória súscipit:
Tu vivens, Súperis par, frúeris Deo,
Mira sorte beátior.
5. Nobis, summa Trias, parce precántibus,
Da Joseph méritis sídera scándere:
Ut tandem líceat nos tibi pérpetim
Gratum prómere cánticum.

I:845b In Solemnitate S. Joseph ad Laudes
I:1127b S. Joseph Confessoris Sponsi B.M.V. ad Matutinum
Cǽlitum, Joseph, decus, atque nostræ
Certa spes vitæ, columénque mundi,
Quas tibi læti cánimus, benígnus
Súscipe laudes.
2. Te Sator rerum státuit pudícæ
Vírginis sponsum, voluítque Verbi
Te Patrem dici, dedit et minístrum
Esse salútis.
3. Tu Redemptórem stábulo jacéntem,
Quem chorus Vatum cécinit futúrum,
Aspicis gaudens, humilísque natum
Numen adóras.
4. Rex Deus regum, Dominátor orbis,
Cujus ad nutum tremit inferórum
Turba, cui pronus famulátur æther,
Se tibi subdit.
5. Laus sit excélsæ Tríadi perénnis,
Quæ tibi præbens súperos honóres,
Det tuis nobis méritis beátæ
Gáudia vitæ.

I:877b In Conceptione Immaculata B.M.V. ad Matutinum
Præclára custos vírginum,
Intácta Mater Núminis,
Cæléstis aulæ jánua,
Spes nostra, cæli gáudium:
2. Inter rubéta lílium,
Colúmba formosíssima,
Virga e radíce gérminans
Nostro medélam vúlneri:
3. Turris dracóni impérvia,
Amíca stella náufragis,
Tuére nos a fráudibus,
Tuáque luce dírige.
4. Erróris umbras díscute,
Syrtes dolósas ámove:
Fluctus tot inter déviis
Tutam reclúde sémitam.
5. Glória tibi, Dómine,
Qui natus es de Vírgine,
Cum Patre et Sancto Spíritu,
In sempitérna sǽcula.

I:923a SS. Innocentium ad Matutinum et ad II Vesperas
Quæ vox, quæ póterit lingua retéxere
Quæ tu Martýribus múnera prǽparas?
Rubri nam flúido sánguine láureis
Ditántur bene fúlgidis.
2. Te summa Déitas únaque póscimus
Ut culpas ábluas, nóxia súbtrahas:
Des pacem fámulis, nos quoque glóriam
Per cuncta tibi sǽcula.

I:933a SS. Innocentium ad Laudes
Catérva matrum pérsonat
Collísa deflens pígnora,
Quorum tyránnus míllia
Christo sacrávit víctimas.
2. Glória tibi, Dómine,
Qui natus es de Vírgine,
Cum Patre et Sancto Spíritu,
In sempitérna sǽcula.

I:960b Cathedræ S. Petri Romana ad Vesperas et Matutinum
II:763a S. Petri ad Vincula ad Vesperas et Matutinum
Jam bone pastor Petre, clemens áccipe
Vota precántum, et peccáti víncula
Resólve, tibi potestáte trádita,
Qua cunctis cælum verbo claudis, áperis.
2. Sit Trinitáti sempitérna glória,
Honor, potéstas atque jubilátio,
In unitáte cui manet impérium,
Ex tunc, et modo per ætérna sǽcula.

I:966a S. Margaritæ ab Hungaria ad Vesperas
Hac margaríta Pánnonis
Ornáta tellus géstiat,
Patrísque Guzman ádsonet
Lætánter Ordo pláusibus.
2. Periclitánte pátria,
Sacris Deo recéssibus
Piaculáris hóstia
Dicánda, voto expóscitur.
3. Recépta claustris, ócculit
Ortum decúsque régium,
Et corpus insons hórridis
Flagris faméque mácerat.
4. Amóre Christi férvida,
Inhǽret ipsi júgiter,
Ejúsque membris ímpigra
Servíre tendit lánguidis.
5. Laus et perénnis glória
Deo Patri cum Fílio,
Sancto simul Paráclito,
In sempitérna sǽcula.

I:966b S. Margaritæ ab Hungaria ad Matutinum
Votis revíncta, mýstice
Christi cruci confígitur,
Præítque cunctis frátribus
Exémplar et soróribus.
2. Jesum secúta páuperem,
Fastum perhórret sǽculi,
Abjécta quæque quǽritat
Cibo, cubíli, tégmine.
3. Sponso jugáta vírginum,
Ter régium connúbium
Detréctat, acris lílium
Sepíre spinis cándidum.
4. Regnáre nata, prǽtulit
Cunctis subésse ignóbilis;
Christo, jubénte prǽside,
Festína gaudet óbsequi.
5. Laus et perénnis glória
Deo Patri cum Fílio,
Sancto simul Paráclito,
In sempitérna sǽcula.

I:973a S. Margaritæ ab Hungaria ad Laudes
Deo canámus débitum
Præcónium, qui vírginem
Ditávit hanc humíllimam
Donis supérnis áffatim.
2. Quam sæpe, Manna cǽlicum
Dum corde hiánte súscipit
Jesúmque amóre déperit,
Abrépta lánguet sénsibus!
3. Leváre curas sédula,
Mæstas sodáles érigit
Scrutáta cordis ábdita,
Morbísque diris éximit.
4. Mors ipsa nimbo glóriæ
Suffúndit ora vírginis,
Virtútis, afflat, índice,
Suavíssima fragrántiâ.
5. O Margaríta, pátriæ
Adésse perge cǽlitus,
Tuísque da cliéntulis
Portum salútis tángere.
6. Laus et perénnis glória
Deo Patri cum Fílio,
Sancto simul Paráclito,
In sempitérna sǽcula.

I:989a S. Raymundi de Pennafort ad Vesperas
Grande Raymúndi celebráte nomen,
Prǽsules, reges populíque terræ,
Cujus ætérnæ fuit univérsis
Cura salútis.
2. Quidquid est alta pietáte mirum
Exhibet purus niveúsque morum:
Omne virtútum rutiláre cernis
Lumen in illo.
3. Sparsa Summórum moniménta Patrum
Cólligit mira studiósus arte:
Quæque sunt prisci sacra digna cedro
Dógmata juris.
4. Doctus infídum solidáre pontum
Currit invéctus stádio paténti:
Veste compónens baculóque cymbam
Æquora calcat.
5. Da, Deus, nobis sine labe mores:
Da viæ tutum sine clade cursum:
Da perennántis sine fine vitæ
Tángere portum.

I:990a S. Raymundi de Pennafort ad Matutinum
Pulchra, quæ mundus peritúra pandit,
Fórtiter spernens, inhiánsque cælo,
Prædicatórum júbilans adívit
Claustra Raymúndus.
2. Ordinis magnum récolens Paréntem,
Atque divíno stúdio replétus,
Nítitur sanctam similémque Patri
Dúcere vitam.
3. Non satis linguæ póterunt reférre
Cordis adóres, quibus ipse terram
Réspuens, summo cupiébat æstu
Prǽmia cæli.
4. Sǽpius corpus lácerans flagéllis,
Pérvigil custos ánimi pudíci,
Tactus ingénti pietáte flebat
Crímina mundi.
5. Ipse doctrína meritísque clarus,
Prǽdicans verbo simul atque factis,
Duxit errántes ad ovíle Christi,
Míraque gessit.
6. Annuat nobis, húmiles precámur,
Unus et trinus sine fine Rector:
Cujus illústres cánimus triúmphos,
Facta sequámur.

I:996a S. Raymundi de Pennafort ad Laudes
Sacra Raymúndi venerémur omnes
Gesta, quæ toto résonant in orbe:
Et chorus noster réferat canóro
Cármine laudes.
2. Ille, qui claris méritis refértus,
Duxit in terris sine labe vitam,
Cǽlico lætus jubilánte cœtu
Sídera scandit.
3. Doctor et Virgo dúplici coróna
Fulget in cælis: sed amóre plenus,
Quotquot hic languent míseri fidéles,
Réspicit omnes.
4. Hinc adest cunctis medicína morbis
Pulvis e sacro túmulo renáscens,
Quo salus, celsis méritis Beáti,
Rédditur ægris.
5. Laus, honor, virtus Dómino perénnis,
Qui Deus simplex, paritérque trinus,
Nostra, Raymúndi précibus, remíttat
Crímina vitæ.

I:999b In Conversione S. Pauli ad Vesperas et Matutinum
Doctor egrégie Paule, mores ínstrue,
Et mente polum nos transférre sátage:
Donec perféctum largiátur plénius,
Evacuáto quod ex parte gérimus.
2. Sit Trinitáti sempitérna glória,
Honor, potéstas atque jubilátio,
In unitáte cui manet impérium,
Ex tunc, et modo per ætérna sǽcula.

I:1047b In Apparitione B.M.V. Immaculatæ ad Matutinum
Te dícimus præcónio,
Intácta Mater Núminis,
Nostris benígna láudibus
Tuam repénde grátiam.
2. Sontes Adámi pósteri
Infécta proles gígnimur:
Labi patérnæ néscia
Tu sola, Virgo, créderis.
3. Caput dracónis ínvidi
Tu cónteris vestígio,
Et sola glóriam refers
Intaminátæ oríginis.
4. O gentis humánæ decus,
Quæ tollis Hevæ oppróbrium,
Tu nos tuére súpplices,
Tu nos labántes érige.
5. Serpéntis antíqui potens
Astus retúnde et ímpetus,
Ut cǽlitum perénnibus
Per te fruámur gáudiis.
6. Glória tibi, Dómine,
Qui natus es de Vírgine,
Cum Patre et Sancto Spíritu,
In sempitérna sǽcula.

I:1055a In Apparitione B.M.V. Immaculatæ ad Laudes
Auróra soli prǽvia,
Felix salútis núntia,
In noctis umbra plebs tua
Te, Virgo, supplex ínvocat.
2. Torrens nefástis flúctibus
Cunctos trahens vorágine,
Leni resídit ǽquore
Cum transit Arca fœ́deris.
3. Dum torret aréscens humus,
Tu rore sola spárgeris;
Tellúre circum rórida,
Intácta sola pérmanens.
4. Fatále virus évomens
Attóllit anguis vérticem;
At tu dracónis túrgidum
Invícta cónteris caput.
5. Mater benígna, réspice
Fletus precésque súpplicum,
Et dimicántes, tártari
Victrix, tuére ab hóstibus.
6. Glória tibi, Dómine,
Qui natus es de Vírgine,
Cum Patre et Sancto Spíritu,
In sempitérna sǽcula.

I:1056b In Apparitione B.M.V. Immaculatæ ad II Vesperas
Omnis expértem máculæ Maríam
Edocet Summus fídei Magíster:
Vírginis gaudens célebrat fidélis
Terra triúmphum.
2. Ipsa se præbens húmili puéllæ
Virgo spectándam, récreat pavéntem,
Seque concéptam sine labe, sancto
Prǽdicat ore.
3. O specus felix, decoráte divæ
Matris aspéctu! veneránda rupes,
Unde vitáles scatuére pleno
Gúrgite lymphæ!
4. Huc catervátim pia turba nostris,
Huc ab extérnis peregrína terris
Affluit supplex, et opem poténtis
Vírginis orat.
5. Excipit Mater lácrimas precántum,
Donat optátam míseris salútem:
Compos hinc voti pátrias ad oras
Turba revértit.
6. Súpplicum, Virgo, miseráta casus,
Semper o nostros réfove labóres,
Impetrans mæstis bona sempitérnæ
Gáudia vitæ.
7. Glória Patri, genitǽque Proli,
Et tibi, compar utriúsque semper
Spíritus alme, Deus unus, omni
Témpore sæcli.

I:1058a SS. Septem Fundatorum ad Vesperas
Bella dum late fúrerent, et urbes
Cæde fratérna gémerent cruéntæ,
Adfuit Virgo, nova semper edens
Múnera matris.
2. En vocat septem fámulos, fidéles
Ut sibi in luctu récolant dolóres,
Quos tulit Jesus, tulit ipsa consors
Sub cruce Nati.
3. Illico parent Dóminæ vocánti:
Spléndidis tectis opibúsque spretis,
Urbe secédunt procul in Senári
Abdita montis.
4. Córpora hic pœnis crúciant acérbis,
Sóntium labes hóminum piántes:
Hic prece avértunt lacrimísque fusis
Núminis iram.
5. Pérdolens Mater fovet, atque amíctum
Ipsa lugúbrem monet induéndum:
Agminis sancti pia cœpta surgunt,
Mira patéscunt.
6. Palmes in bruma víridans honóres
Núntiat patrum: próprios Maríæ
Ore lacténti vócitant puélli
Nómine Servos.
7. Glória Patri, genitǽque Proli,
Et tibi, compar utriúsque semper
Spíritus alme, Deus unus, omni
Témpore sæcli.

I:1059a SS. Septem Fundatorum ad Matutinum
Sic patres vitam péragunt in umbra,
Lília ut septem nívei decóris,
Vírgini excélsæ bene grata, Petro
Visa nitére.
2. Jamque divína rapiénte flamma,
Cúrsitant urbes, loca quæque obérrant,
Si queant cunctis ánimis dolóres
Fígere Matris.
3. Hinc valent iras domuísse cæcas,
Néscia et pacis fera corda jungunt,
Erigunt mæstos, révocant nocéntes
Dicta piórum.
4. At suos Virgo comitáta Servos
Evehit tandem súperas ad oras:
Gémmeis sertis décorat per ævum
Omne beátos.
5. Eja, nunc cœtus gémitum precántis
Audiant, duros vídeant labóres,
Semper et nostris fáveant benígno
Lúmine votis.
6. Glória Patri, genitǽque Proli,
Et tibi, compar utriúsque semper
Spíritus alme, Deus unus, omni
Témpore sæcli.

I:1063a SS. Septem Fundatorum ad Laudes
Matris sub almæ númine
Septéna proles náscitur:
Ipsa vocánte, ad árduum
Tendit Senári vérticem.
2. Quos terra fructus próferet,
Dum sacra proles gérminat,
Uvis repénte túrgidis
Onústa nitis prǽmonet.
3. Virtúte claros nóbili
Mors sancta cælo cónsecrat:
Tenent Olýmpi límina
Servi fidéles Vírginis.
4. Cohors beáta, Núminis
Regno potíta, réspice
Quos hinc recédens fráudibus
Cinctos relínquis hóstium.
5. Ergo per almæ vúlnera
Matris rogámus súpplices,
Mentis tenébras dísjice,
Cordis procéllas cómprime.
6. Tu nos, beáta Trínitas,
Perfúnde sancto róbore,
Possímus ut felíciter
Exémpla patrum súbsequi.

I:1064a S. Catharinæ de Ricciis ad Vesperas
Solémne laudis cánticum
Pangámus almæ Vírgini,
Quam Sponsus Agnus évocat
Ad sempitérnas núptias.
2. Regális hanc Etrúria,
Senénsis instar, prótulit,
Donis refértam grátiæ,
Totóque plenam Númine.
3. Oráre docta ab Angelo
Cælum puélla tránsvolat,
Corpusculíque mótibus
Christi dolóres éxprimit.
4. Sertum dat illi spíneum
Dat ánnulum, cor, stigmata,
Vulsísque Sponsus bráchiis
E cruce eam compléctitur.
5. Te, Sponse Jesu vírginum,
Castæ Paréntis Unice,
Laudent beáti Spíritus
In sæculórum sǽcula.

I:1065a S. Catharinæ de Ricciis ad Matutinum
O virgo, cui præcórdia
Sanctus perússit Spíritus,
Raptóque corde cárneo,
Dedit supérno vívere!
2. Beáta, cui Rex mártyrum
Spinas crucémque cóntulit,
Et sacra virginálibus
Membris inússit stígmata.
3. Beáta, quam Rex vírginum,
Alma Parénte prónuba,
Plaudénte cæli cúria,
Sacro recépit thálamo.
4. O jam perénni vínculo
Conjúncta Regi glóriæ,
Fac nos amóris néxibus
Jungi suprémo Númini.
5. Te, Sponse Jesu vírginum,
Castæ Paréntis Unice,
Laudent beáti Spíritus
In sæculórum sǽcula.

I:1070b S. Catharinæ de Ricciis ad Laudes
Jam noctis umbras Lúcifer
Fugat, diémque prǽvenit,
Quæ Catharínæ méritis
Corúscat et prodígiis.
2. Ave Crucis discípula,
Et Passiónis ǽmula:
Divíni amóris víctima,
Casti pudóris lílium.
3. Fac te sequámur régiam
Per caritátis sémitam:
Et quibus ardes, ígnibus
Accénde nostra péctora.
4. Quæ tibi Sponsus sánguinum
Dedit, salútis sýmbola
Inscúlpe nostris méntibus,
Nostrísque fige córdibus.
5. Te, Sponse Jesu vírginum,
Castæ Paréntis Unice,
Laudent beáti Spíritus
In sæculórum sǽcula.

I:1103b S. Thomæ de Aquino ad Vesperas
II:1166a Patrocinii S. Thomæ Aquinatis ad Vesperas
Exsúltet mentis júbilo
Laudans turba fidélium,
Errórum pulso núbilo
Per novi solis rádium.
2. Thomas in mundi véspere
Fudit thesáuros grátiæ,
Donis plenus ex ǽthere
Morum et sapiéntiæ.
3. De cujus fonte lúminis
Verbi corúscant fáculæ,
Scriptúræ sacræ Núminis
Et veritátis régulæ.
4. Fulgens doctrínæ rádiis,
Clarus vitæ mundítia,
Splendens miris prodígiis,
Dat toti mundo gáudia.
5. Laus Patri sit ac Géntio,
Simúlque sancto Flámini,
Qui sancti Thomæ mérito
Nos cæli jungat ágmini.

I:1104a S. Thomæ de Aquino ad Matutinum
II:1167a Patrocinii S. Thomæ Aquinatis ad Matutinum
Thomas insígnis génere,
Claram ducens oríginem,
Subit ætátis téneræ
Prædicatórum Ordinem.
2. Typum gessit lucíferi,
Splendens in cœtu núbium,
Plusquam doctóres céteri
Purgans dogma Gentílium.
3. Profúnda scrutans flúminum,
In lucem pandit ábdita,
Dum supra sensus hóminum
Obscúra facit cógnita.
4. Fit Paradísi flúvius
Quadripartíte pérvius:
Fit Gedeónis gládius,
Tuba, lagéna, rádius.
5. Laus Patri sit ac Géntio,
Simúlque sancto Flámini,
Qui sancti Thomæ mérito
Nos cæli jungat ágmini.

I:1110a S. Thomæ de Aquino ad Laudes
II:1173a Patrocinii S. Thomæ Aquinatis ad Laudes
1. Lauda, mater Ecclésia,
Thomæ felícem éxitum,
Qui pervénit ad gáudia
Per verbi vitæ méritum.
2. Fossa Nova tunc súscipit
Thecam thesáuri grátiæ,
Cum Christus Thomam éfficit
Herédem regni glóriæ.
3. Manens doctrínæ véritas,
Et fúneris intégritas,
Mira fragrans suávitas,
Ægris colláta sánitas.
4. Monstrant hunc dignum láudibus
Terræ, ponto, et súperis:
Nos juvet suis précibus,
Deo comméndat méritis.
5. Laus Patri sit ac Géntio,
Simúlque sancto Flámini,
Qui sancti Thomæ mérito
Nos cæli jungat ágmini.

I:1133a S. Joseph Confessoris Sponsi B.M.V. ad Laudes
Iste, quem læti cólimus fidéles,
Cujus excélsos cánimus triúmphos,
Hac die Joseph méruit perénnis
Gáudia vitæ.
2. O nimis felix, nimis o beátus,
Cujus extrémam vígiles ad horam
Christus et Virgo simul astitérunt
Ore seréno!
3. Hinc Stygis victor, láqueo solútus
Carnis, ad sedes plácido sopóre
Migrat ætérnas, rutilísque cingit
Témpora sertis.
4. Ergo regnántem flagitémus omnes
Adsit ut nobis, veniámque nostris
Obtinens culpis, tríbuat supérnæ
Múnera pacis.
5. Sint tibi plausus, tibi sint honóres,
Trine, qui regnas, Deus et corónas
Aureas servo tríbuis fidéli
Omne per ævum.

I:1143a S. Gabrielis Archangeli ad Vesperas et Matutinum
Gabriélem venerémur
Summi Regis núntium,
Per quem Deus delegávit
Suum ministérium,
Mundo lapso nuntiándo
Jesum Dei Fílium.
2. Gábriel, Virtus divína,
Débiles fortífica:
Ut vincámus inimícum,
Ipse nos corróbora:
Et ut lapsus remittántur,
Ipse nobis ímpetra.
3. Angelus in mundum missus
Ad Maríæ thálamum,
Te solum Deus elégit
Suum secretárium:
Nostras preces tu præsénta
Ante cæli Dóminum.
4. Glória et honor Deo
Usquequáque altíssimo,
Una Patri Filióque,
Inclyto Paráclito,
Qui tot dona condonávit
Gabriéli Archángelo.

I:1155b S. Gabrielis Archangeli ad Laudes
O robur Dómini lúcide Gábriel,
Quem de princípibus signat Emmánuel,
A quo proméruit díscere Dániel
Hirci prodígium feri!
2. Tu Vatis précibus curris alácriter:
Monstras hebdómadum sacráta témpora,
Quæ nos æthérei gérmine Príncipis
Ditábunt bene gáudiis.
3. Baptístæ páriter mira paréntibus
Affers a súperis lǽtaque núntia:
Quod mater stérili córpore pígnora
Longǽvo páriet patri.
4. Quod Vates réferunt mundi ab orígine,
Hoc sacræ véniens tu plene Vírgini
Longo mystérium pandis ab órdine,
Verum quod páriet Deum.
5. Pastóres Sólymos, ínclyte, gáudiis
Implésti, réserans cǽlica núntia:
Et tecum célebrat turba canéntium
Nati mystérium Dei.
6. Oránti Dómino nocte novíssima,
Dum sudor mádidum sánguine cónficit,
Astans a súperis, ut cálicem bibat,
Assénsum Patris índicas.
7. Mentes cathólicas, ínclyta Trínitas,
Confírma fídei múnere cǽlico:
Da nobis grátiam, nos quoque glóriam
Per cuncta tibi sǽcula.

I:1181b S. Vincentii Ferrerii ad Vesperas
Mente jucúnda júbilent fidéles,
Vócibus hymnos résonent canéntes:
Nam datus mundo novus est precátor
Ante Tonántem.
2. Alme Vincénti, veneránda cujus
Hæc dies totum cólitur per orbem,
Quas tibi cantat chorus hic fidélis,
Accipe laudes.
3. Rite mox annis téneris peráctis,
Prædicatórum sítiens adísti
Ordinem, servans documénta Patrum
Mente pudíca.
4. Tactus e cælis óperam dedísti
Lítteris sacris utriúsque Legis:
Quas docens verbo, fídei replésti
Lúmine mundum.
5. Inde fervénter cito jam propínquum
Sǽculi finem fore nuntiásti,
Ut Deum gentes tímeant paténter
Vociferándo.
6. Angelus alter pénitus fuísti
Ille, qui cæli médium volábat,
Núntians cunctis pópulis et linguis
Júdicis horam.
7. Lingua quæ sancta pópulos docébas
Rebus et signis váriis probábas,
Lánguidis reddens Cruce sanitátis
Róbora membris.
8. Inter eléctos modo collocáris,
Semper in cælis mérito triúmphans,
Fúlgidis sertis redimítus omni
Témpore sæcli.
9. Summa sit Christo salus, et perénnis
Glória Patri paritérque Sancto
Flámini, quorum sine fine virtus
Regnat in orbe.

I:1182b S. Vincentii Ferrerii ad Matutinum
Lumen in terris pópuli fidélis,
Civis et cæli modo factus alti,
Acta, Vincénti, tua concinéntes
Dírige voces.
2. Flore primǽvo nítidæ juvéntæ
Eligens puræ documénta vitæ,
Ordinis magnum ímitans Paréntem
Prædicatórum:
3. Luce doctrínæ rútilans serénæ,
Ambitum terræ pelagíque lustrans,
Semper ardénti resonándo sacrum
Péctore verbum:
4. Dum viam cunctis réseras salútis,
Orbis occásum carnis et propínquum,
Jure te clarum genus omne reddit
Prodigiórum.
5. Hinc, velut solis rádius cadéntis,
Cónditus terra Brítonum remóta,
Púlchrior regnis óriens supérnis,
Áthera scandis.
6. Angelis septus, decorátus astris,
Doctor et Virgo, géminis corónis
Inter illústres ánimas refúlges,
Múnere Christi.
7. Sit Patri, Nato, páriter coǽvo
Flámini sancto salus una, cujus
Nomen in cælis sine fine laudat
Spíritus omnis.

I:1188b S. Vincentii Ferrerii ad Laudes
Magne Vincénti, nova lux Olýmpi,
Noctis obscúræ ténebras resólve,
Ut tuas puro modulémur omnes
Cármine laudes.
2. Sidus extrémæ Veneténsis oræ,
Et Valentínæ decus urbis almæ,
Ordinis sacri nitor es et ævi
Glória nostri:
3. Cujus instrúcti mónitis Hebrǽi,
Una cum Mauris, véteri relícta
Lege, divínis renovántur undis,
Mente fidéli.
4. Signa, quæ multis patuére terris,
Te probant amplis méritis refértum,
Ac viris celsis fore comparándum
Témporis acti.
5. Dǽmonum sævos réprimis furóres,
Pellis et morbos miserátus omnes:
Sæpe defúnctos révocas in auras
Lucis amœ́nas.
6. Inde, post claræ moniménta vitæ,
Ad poli regnum Superúmque cœtum
Lætus ascéndis, cápiens perénnes
Victor honóres.
7. Sit Patri, Nato, simul utriúsque
Flámini splendor, decus et potéstas:
Cujus ætérnum chorus Angelórum
Numen adórat.

I:1208b S. Agnetis de Monte Politiano ad Vesperas
Agnétis almæ vírginis
Lætémur in solémniis,
Et gratiárum cánticum
Sponso canámus vírginum.
2. Spreto novénnis sǽculo
Cæli dicátur Dómino:
Mentem supérnis réficit,
Corpus sevére súbigit.
3. Virtúte magna prǽdita
Hostem fugat tartáreum:
Dotáta cæli grátia
Visu beátur cǽlitum.
4. Jesum in ulnis párvulum
Cordis tenet solátium,
Cibúmque Panis cǽlici
Manus minístrat Angeli.
5. Precámur, Auctor ómnium,
Perénne dona gáudium:
Da vírginis suffrágiis
Sponsi fruámur núptiis.
6. Sit laus honórque Dómino,
Qui jura mortis súbruit,
Dignísque vitæ mérito
Regni corónam tríbuit.

I:1209a S. Agnetis de Monte Politiano ad Matutinum
Agnétis ortum cǽlitus
Accénsa produnt lúmina,
Quæ mira pandunt prótinus
Futúra vitæ mérita.
2. Ætáte vernans ténera,
Morum senécta prǽdita,
Servíre malens húmilis,
Invíta præest céteris.
3. Orans in altum tóllitur,
Florére terra cérnitur,
Guttǽque roris cándidi
Decus redúndant pállii.
4. Lavácra tangens bálnei,
Fontem dedit remédii:
Fluénta fundit ólei,
Gaudent medéla lánguidi.
5. Precámur, Auctor ómnium,
Perénne dona gáudium:
Da vírginis suffrágiis
Sponsi fruámur núptiis.
6. Sit laus honórque Dómino,
Qui jura mortis súbruit,
Dignísque vitæ mérito
Regni corónam tríbuit.

I:1211b S. Agnetis de Monte Politiano ad Laudes
Magnæ dies lætítiæ:
Venérunt Agni núptiæ,
Et Agnes Agnum séquitur,
Sponsóque sponsa júngitur.
2. Vox Angelórum cóncinit:
Lætánte cœtu súscipit
Virgo beáta vírginem,
Cæléstis Agni cómitem.
3. Signis corúscat váriis,
Miris micat prodígiis,
Confert salútem lánguidis,
Vitámque reddit mórtuis.
4. Dum Catharína vísitat
Agnétis almæ lóculum,
Repénte manna cándidum
Utrámque sanctam prǽdicat.
5. Precámur, Auctor ómnium,
Perénne dona gáudium:
Da vírginis suffrágiis
Sponsi fruámur núptiis.
6. Sit laus honórque Dómino,
Qui jura mortis súbruit,
Dignísque vitæ mérito
Regni corónam tríbuit.

I:1216b SS. Coronæ Spineæ Domini ad Vesperas et Matutinum
Ætérno Regi glóriæ
Devóta laudum cántica
Fidéles solvant hódie
Pro Coróna Domínica.
2. Corónat Regem ómnium
Coróna contuméliæ,
Cujus nobis oppróbrium
Corónam confert glóriæ.
3. De spinárum acúleis
Christi Coróna plétitur,
Qua minístris tartáreis
Mundi potéstas tóllitur.
4. Coróna Christi cápitis
Sacro perfúsa sánguine,
Pœnis solútis débitis,
Reos purgat a crímine.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
6. Laus Christo Regi glóriæ
Pro Corónæ virtútibus,
Qua nos refórmans grátiæ
Corónet in cæléstibus.

I:1219b SS. Coronæ Spineæ Domini ad Laudes
Lauda, fidélis cóncio,
Spinæ trophǽum ínclytum,
Per quam perit perdítio,
Vitǽque datur méritum.
2. Nos a punctúris líberat
Ætérni Patris Fílius,
Dum spinis pungi tólerat
Spinárum culpæ néscius.
3. Dum spinárum acúleum
Christus pro nobis pértulit,
Per Diadéma spíneum
Vitæ corónam cóntulit.
4. Plaudat turba fidélium,
Quod per spinæ ludíbrium
Purgat Creátor ómnium
Spinéti nostri vítium.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
6. Laus Christo Regi glóriæ
Pro Corónæ virtútibus,
Qua nos refórmans grátiæ
Corónet in cæléstibus.

I:1231a S. Petri Martyris ad Vesperas
Magnæ dies lætítiæ
Nobis illúxit cǽlitus:
Petrus ad thronum glóriæ
Martyr pervénit ínclytus.
2. Puer in fide cláruit,
Paréntum carens nébula:
Deo servíre stúduit
Sub paupertátis régula.
3. Carnem afflíxit júgiter
In labóre multíplici,
Viam sequens humíliter
Patris sui Domínici.
4. Vita, mors, signa vária,
Cælum frequénti lúmine,
Dant Petro testimónia
De sanctitátis cúlmine.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR6. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA6. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:1232a S. Petri Martyris ad Matutinum
Adest triúmphus nóbilis
Festúmque cæli cúriæ,
Quo rosa delectábilis
Offértur Regi glóriæ.
2. Petrus, flos pulchritúdinis,
Et virtútum sacrárium,
Nullum mortális críminis
Sensit unquam contágium.
3. Roboráre cum nítitur
Fidem verbi præcónio,
Pro fide tandem cǽditur
Hæreticórum gládio.
4. Dum sic in petra fídei
Petri tenet vestígia,
Ad Petram Christum próvehi
Merétur cum victória.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR6. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA6. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:1234b S. Petri Martyris ad Laudes
Exsúltet claro sídere
Fulgens mater Ecclésia:
Petrus Martyr in ǽthere
Nova profúdit gáudia.
2. Pauper, pudícus, húmilis,
Christo se totum dédicat:
In lege Dei dócilis,
Verbis, exémplis prǽdicat.
3. Triúmphat per martýrium
Christi fortis in ácie:
Consérvans semper lílium
Virginális mundítiæ.
4. Lux cæli, vitæ méritum,
Cum signórum frequéntia,
Petri comméndant éxitum
Et prǽdicant magnália.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR6. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA6. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:1236a S. Catharinæ Senensis ad Vesperas
Hæc tuæ, virgo, monuménta laudis,
Quæ tuis læti, Catharína, sacris
Hoc quidem pacto modulámur omnes,
Perfer Olýmpo.
2. Si satis digne néqueant reférri,
Annuas nobis véniam, precámur:
Non sumus tanti ingénii, fatémur,
Optima virgo.
3. Quis fuit dignas modulátus unquam
Vírginis laudes? Quis in orbe toto
Féminæ invíctæ peritúra nunquam
Cármina pandet?
4. Prǽdita exémplis, Catharína, claris,
Móribus præstans, sápiens abúnde,
Témperans, fortis, pia, justa, prudens,
Æthera scandis.
5. Quem latet virtus facinúsque clarum,
Quo nequit dici sátius per orbem?
Vúlnerum formam miseráta Christi
Exprimis ipsa.
6. Nam brevis, mæstæ, miserǽque vitæ,
Et malis cunctis pénitus refértæ,
Fórtiter spernens pretiósa quæque,
Sídera adísti.
7. Grátias summa habeámus omnes
Fílio magni Genitóris almo:
Spíritum Sanctum venerémur, et sit
Laus tamen una.

I:1237b S. Catharinæ Senensis ad Matutinum
Láudibus, virgo, nimis efferénda
Jure censéris, quóniam triúmphos
Ipsa cælórum, probitáte mira,
Nacta refúlges.
2. Prǽmium sanctæ tamen ipsa vitæ,
Et simul munus probitátis almæ
Accipis cælo, cumuláta cunctis
Dénique rebus.
3. Tu gravem, sacris méritis refértum,
Orbis exémplar, pietáte plenum
Prædicatórum veneráta Patrem,
Ordine fulges.
4. Nulla jam rerum plácuit volúptas,
Nullus ornátus, nitor ecce nullus
Córporis, semper fúgiens iníquæ
Cármina vitæ.
5. Sǽpius corpus dómitans acérbe,
Quam pie flagris cruor hinc et inde
Flúxerat rivis, hominúmque demum
Crímina flebas!
6. Qui per ingéntes variósque casus
Orbe terrárum cruciántur omnes,
Quotque vel curis agitántur ipsi
Undique diris.
7. Súppetent nobis tótidem canénda,
Si tuæ laudes repetántur omnes:
Tu quidem longe pietáte cunctis
Inclyta præstas.
8. Grátias summas habeámus omnes
Fílio magni Genitóris almo:
Spíritum Sanctum venerémur, et sit
Laus tamen una.

I:1241a S. Catharinæ Senensis ad Laudes
Jam ferox miles tibi sæpe cessit,
Et duces iras posuére sævas:
Hi necem diram pópulo mináti
Sæpe Senénsi.
2. Quid! Quod et sacris stúdiis frequénter
Víribus summis óperam dedísti,
Lítteræ doctæ lepidǽque claris
Urbibus exstant.
3. Níteris verbis revocáre lapsos,
Níteris rectum suadére cunctis:
Sic ais: Tantum próbitas beátos
Efficit omnes.
4. Jura tu sævæ tremebúnda mortis
Fórtiter temnens, nihil extiméscens,
Prǽmium nostræ vocitáre vitæ
Sæpe solébas.
5. Unde cum tempus properáret ipsum,
Quo sacros artus cinerésque busto
Línqueres, cælos aditúra, flentes
Ipsa docébas.
6. Sic sacrum Christi veneráta Corpus,
Hóstiam libans, lácrimis obórtis,
Díxeras cunctis documénta vitæ
Voce supréma.
7. Grátias summas habeámus omnes
Fílio magni Genitóris almo:
Spíritum Sanctum venerémur, et sit
Laus tamen una.

I:1247a In Inventione S. Crucis ad Vesperas et Matutinum
II:917a In Exaltatione S. Crucis ad Vesperas et Matutinum
Salve, Crux sancta, salve mundi glória,
Vera spes nostra, vera ferens gáudia,
Signum salútis, salus in perículis,
Vitále lignum vitam ferens ómnium.
2. Te adorándam, te Crucem vivíficam,
Per te redémpti, dulce decus sǽculi,
Semper laudámus, semper tibi cánimus:
Per lignum servi, per te sumus líberi.
3. Sit Deo Patri laus in Cruce Fílii,
Sit coæquális laus Sancto Spirítui:
Cívibus summis gáudium sit Angelis,
Honor sit mundo Crucis hæc Invéntio.

I:1251b In Inventione S. Crucis ad Laudes
II:928a In Exaltatione S. Crucis ad Laudes
Originále crimen necans in Cruce,
Nos a privátis, Christe, munda máculis:
Humanitátem miserátus frágilem,
Per Crucem sanctam lapsis dona véniam.
2. Prótege, salva, bénedic, sanctífica
Pópulum cunctum Crucis per signáculum:
Morbos avérte córporis et ánimæ:
Hoc contra signum nullum stet perículum.
3. Sit Deo Patri laus in Cruce Fílii,
Sit coæquális laus Sancto Spirítui:
Cívibus summis gáudium sit Angelis,
Honor sit mundo Crucis hæc Invéntio.

I:1254b S. Pii Quinti ad Vesperas
Pio beáto júbilos
Canóra pangant órgana,
Nimbósque pellant núbilos
Sacræ diéi gáudia.
2. Hic Míchaël certámine
Fregit dracónis ímpetum:
Piíque sumpto nómine,
Hostem représsit ímpium.
3. Ecclésiæ perícula
Umbóne firmo dépulit:
Sectariórum spícula
Mucróne forti méssuit.
4. Ab incolátu dǽmonum
Obséssa purgans córpora
A retiáclo críminum
Solvit reórum péctora.
5. Quanto magis nunc dúplices
Sibi favóres spóndeant,
Nomen Pii qui súpplices
Votis frequénter ínvocant!
TR6. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR7. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA6. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA7. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:1255b S. Pii Quinti ad Matutinum
Noctis fuget calíginem
Pii corúsca glória:
Depéllat et formídinem
Tanti ducis victória.
2. Is a tenéllis únguibus
Christi jugo se súbdidit:
Mox igne Sancti Spíritus
Totis medúllis férbuit.
3. Adhǽsit innocéntiæ
Candor Pii virtútibus,
Nitórque consciéntiæ
Letális expers críminis.
4. Intácta carnis púritas
Monstrátur in fragrántia,
Infrácta mentis fírmitas
In péctoris constántia.
5. Tantis gradátim dótibus
Parátur ad sublímia:
Donec subit divínitus
Apostolátus cúlmina.
TR6. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR7. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA6. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA7. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:1258b S. Pii Quinti ad Laudes
Auróra cæli púrpura,
Aspérge rorem flóribus:
Pii triúmphos éxplica
Circúmdatos fulgóribus.
2. Zelósus iste Phínees
Sacris stetit pro mœ́nibus,
Ut bárbaros acínaces
Arcéret a fidélibus.
3. Hic disciplínam móribus
Cura revéxit sédula,
Et ímpiis erróribus
Objécit hic repágula.
4. Pii talénta lárgitas
Non vinxit in sudário:
Necessitátes públicas
Toto juvans ærário.
5. Pater benígnus páuperum,
Manus habens tornátiles,
Pavit greges famélicos
Effusióne múnerum.
TR6. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR7. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA6. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA7. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:1263b In Apparitione S. Michaëlis Archangeli ad Vesperas et Matutinum
II:972a S. Michaëlis Archangeli ad Vesperas et Matutinum
Tibi, Christe, splendor Patris,
Vita, virtus córdium,
In conspéctu Angelórum
Votis, voce psállimus:
Alternántes concrepándo
Melos damus vócibus.
2. Collaudámus venerántes
Omnes cæli mílites,
Sed præcípue Primátem
Cæléstis exércitus:
Michaélem, in virtúte
Conteréntem Zábulum.
3. Quo custóde, procul pelle,
Rex Christe piíssime,
Omne nefas inimíci:
Mundo corde et córpore
Paradíso redde tuo
Nos sola cleméntia.
4. Glóriam Patri melódis
Personémus vócibus:
Glóriam Christo canámus,
Glóriam Paráclito:
Qui trinus et unus Deus
Exstat ante sǽcula.

I:1267b In Apparitione S. Michaëlis Archangeli ad Laudes
II:982b S. Michaëlis Archangeli ad Laudes
Christe, sanctórum decus Angelórum,
Auctor humáni géneris et rector,
Nobis ætérnum tríbue benígnus
Scándere cælum.
2. Angelum pacis Míchaël ad istam
Cǽlitus mitti rogitámus aulam:
Nobis ut crebro veniénte crescant
Próspera cuncta.
3. Angelus fortis Gábriel, ut hostem
Pellat antíquum, vólitet ab alto,
Sǽpis templum véniens ad istud
Víscere nostrum.
4. Angelum nobis médicum salútis
Mitte de cælis Ráphaël, ut omnes
Sanet ægrótos, paritérque nostros
Dírigat actus.
5. Hinc Dei nostri Génitrix María,
Totus et nobis chorus Angelórum
Semper assístat, simul et beáta
Cóncio tota.
6. Præstet hoc nobis Déitas beáta
Patris ac Nati paritérque Sancti
Spíritus, cujus réboat in omni
Glória mundo.

I:1271b S. Antonini ad Vesperas
Ut Antoníni glóriam
Concinámus ubérius,
Affláre nunc pectóribus
Nostris, Deus omnípotens.
2. Is, téneris ab únguibus
Sacros edóctus cánones,
Mundi spretis illécebris,
Christi se jugo súbdidit.
3. Prædicatórum Ordinem
Delégit inter céteros,
Ut lítteris et móribus
Incúmberet ardéntius.
4. Sed non bene sub módio
Lumen ardens occúlitur:
Ad præsulátum tráhitur,
Lucens, inflámmans pópulos.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR6. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA6. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:1272b S. Antonini ad Matutinum
Atræ noctis obscúritas
Antoníni fulgóribus
Fugátur, qui prodígiis
Vitæ et signórum rádiat:
Virginitáte níveus,
Doctrínæ luce spléndidus,
Præsul et pastor óptimus,
Clarum virtútis spécimen.
3. Pauper amávit páuperes,
In míseros miséricors,
Intrépidus in pérditos,
Plusquam mitis in húmiles.
4. Quam potens apud Dóminum,
Qui mortis jura súbruit,
In hanc lucem dum révocat
Mortis revínctum néxibus!
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR6. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA6. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:1275a S. Antonini ad Laudes
Cum sol ad cursum próperat,
Ad te, Præsul, confúgimus:
Qui tuas laudes cánimus
Tuas sub alas prótege.
2. Tu, qui tot a corpóribus
Morbos depéllis hóminum,
Casus afflíctos míserans,
Eménda nostras ánimas.
3. Tot jam malis attérimur,
In tot lapsus incídimus,
Ut pene spes non déserat,
Dextram nisi porréxeris.
4. Virgo, perpúrga córpora,
Doctor, ánimos ínstrue,
Pastor, egénos réfice:
Tibi cuncta debébimus.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR6. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA6. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

I:1295a In Translatione S.P.N. Dominici ad Vesperas
II:775b S. Dominici Confessoris Patris Nostri ad Vesperas
Gaude, mater Ecclésia,
Lætam agens memóriam,
Quæ novæ prolis gáudia
Mittis ad cæli cúriam.
2. Prædicatórum Ordinis
Dux et Pater Domínicus
Mundi jam fulget términis,
Civis efféctus cǽlicus.
3. Carnis liber ergástulo,
Cæli potítur glória:
Pro paupertátis cíngulo
Stola dotátur régia.
4. Fragrans odor de túmulo
Cum virtútum frequéntia,
Clamat pro Christi fámulo
Summi Regis magnália.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
6. Trino Deo et símplici
Laus, honor, virtus, glória,
Qui nos prece Domínici
Ducat ad cæli gáudia.

I:1296a In Translatione S.P.N. Dominici ad Matutinum
II:776a S. Dominici Confessoris Patris Nostri ad Matutinum
Novus athléta Dómini
Collaudétur Domínicus,
Qui rem confórmat nómini,
Vir factus evangélicus.
2. Consérvans sine mácula
Virginitátis lílium,
Ardébat quasi fácula
Pro zelo pereúntium.
3. Mundum calcans sub pédibus,
Manum misit ad fórtia:
Nudus occúrrens hóstibus,
Christi suffúltus grátia.
4. Pugnat verbo, miráculis,
Missis per orbem frátribus:
Crebros adjúngens sédulis
Fletus oratiónibus.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
6. Trino Deo et símplici
Laus, honor, virtus, glória,
Qui nos prece Domínici
Ducat ad cæli gáudia.

I:1298a In Translatione S.P.N. Dominici ad Laudes
II:781b S. Dominici Confessoris Patris Nostri ad Laudes
Hymnum novæ lætítiæ,
Dulci prodúctum cántico,
Noster deprómat hódie
Chorus sancto Domínico.
2. Vergénte mundi véspere,
Novum sidus exóritur,
Et clausis culpæ cárcere
Præco salútis míttitur.
3. Doctrínam evangélicam
Spargens per orbis cárdinem,
Pestem fugat hæréticam,
Novum prodúcens Ordinem.
4. Hic est fons ille módicus,
Crescens in flumen máximum,
Qui mundo jam miríficus
Potum largítur óptimum.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
6. Trino Deo et símplici
Laus, honor, virtus, glória,
Qui nos prece Domínici
Ducat ad cæli gáudia.

I:1310b B.M.V. Omnium Gratiarum Mediatricis ad Completorium
Rubric: In Hymno, dicta stropha "Quǽsumus, Auctor ómnium" vel "Tu esto nostrum gáudium", subdantur duæ sequentes:
&c.
?. María, mater grátiæ,
Mater misericórdiæ,
Tu nos ab hoste prótege,
Et hora mortis súscipe.
?. Glória tibi, Dómine,
Qui natus es de Vírgine,
Cum Patre et Sancto Spíritu,
In sempitérna sǽcula.

I:1311a B.M.V. Omnium Gratiarum Mediatricis ad Matutinum
Christus, humáni géneris misértus,
Morte nos íctos mérita, supérnam
Rursus ad vitam génuit, suóque
Sánguine tersit.
2. O pium flumen, scelus omne purgans!
O inexháustum pélagus bonórum,
Unde septéno fluit usque fonte,
Vita salúsque!
3. Hos tamen sacros látices redémptis
Quis ministrábit? Datur hoc Maríæ
Munus, ut divæ moderétur undæ,
Arbitra, cursum.
4. Cuncta, quæ nobis méruit Redémptor,
Dona partítur génitrix María,
Cujus ad votum sua fundit ultro
Múnera Natus.
5. Te per ætérnos venerémur annos,
Trínitas, summo celebránda plausu:
Te fide mentes, resonóque linguæ
Cármine laudent.

I:1314a B.M.V. Omnium Gratiarum Mediatricis ad Laudes
María, quæ mortálium
Preces amánter éxcipis,
Rogámus ecce súpplices,
Nobis adésto pérpetim.
2. Adésto, si nos críminum
Caténa stringit hórrida;
Cito resólve cómpedes,
Quæ corda culpis ílligant.
3. Succúrre, si vel córpori
Advérsa sors impéndeat;
Fac sint quiéta témpora,
Ætérnitas dum lúceat.
4. Tuis et esto fíliis
Tutéla mortis témpore,
Ut, te juvánte, cónsequi
Perénne detur prǽmium.
TR5. Quǽsumus, Auctor ómnium,
In hoc Pascháli gáudio,
Ab omni mortis ímpetu
Tuum defénde pópulum.
TR6. Glória tibi, Dómine,
Qui surrexísti a mórtuis,
Cum Patre et Sancto Spíritu,
In sempitérna sǽcula.
TA5. Tu esto nostrum gáudium,
Qui es futúrus prǽmium:
Sit nostra in te glória,
Per cuncta semper sǽcula.
TA6. Glória tibi, Dómine,
Qui scandis supra sídera,
Cum Patre, et Sancto Spíritu
In sempitérna sǽcula.

II:633a In Nativitate S. Joannis Baptistæ ad Vesperas
Ut queant laxis resonáre fibris
Mira gestórum fámuli tuórum,
Solve pollúti lábii reátum,
Sancte Joánnes.
2. Núntius celso véniens Olýmpo,
Te patri magnum fore nascitúrum,
Nomen et vitæ sériem geréndæ
Ordine promit.
3. Ille, promíssi dúbius supérni,
Pérdidit promptæ módulos loquélæ:
Sed reformásti génitus perémptæ
Organa vocis.
4. Ventris obstrúso pósitus cubíli,
Sénseras Regem thálamo manéntem:
Hinc parens nati méritis utérque
Abdita pandit.
5. Láudibus cives célebrent supérni
Te, Deus simplex paritérque trine:
Súpplices et nos véniam precámur:
Parce redémptis.

II:634a In Nativitate S. Joannis Baptistæ ad Matutinum
Antra desérti téneris sub annis,
Cívium turmas fúgiens, petísti,
Ne levi saltem maculáre vitam
Fámine posses.
2. Prǽbuit hirtum tégumen camélus
Artubus sacris, stróphium bidéntes:
Cui latex haustum, sociáta pastum
Mella locústis.
3. Céteri tantum cecinére Vatum
Corde præságo jubar affutúrum:
Tu quidem mundi scelus auferéntem
Indice prodis.
4. Non fuit vasti spátium per orbis
Sánctior quisquam génitus Joánne,
Qui nefas sæcli méruit lavántem
Tíngere lymphis.
5. Láudibus cives célebrent supérni
Te, Deus simplex paritérque trine:
Súpplices et nos véniam precámur:
Parce redémptis.

II:639a In Nativitate S. Joannis Baptistæ ad Laudes
O nimis felix, meritíque celsi,
Nésciens labem nívei pudóris,
Prǽpotens Martyr, eremíque cultor,
Máxime Vatum!
2. Serta ter denis álios corónant
Aucta creméntis, duplicáta quosdam;
Trina centéno cumuláta fructu
Te, sacer, ornant.
3. Nunc potens nostri méritis opímis
Péctoris duros lápides repélle,
Asperum planans iter, et refléxos
Dírige calles:
4. Ut pius mundi Sator et Redémptor,
Méntibus pulsa livióne puris,
Rite dignétur véniens sacrátos
Pónere gressus.
5. Láudibus cives célebrent supérni
Te, Deus simplex paritérque trine:
Súpplices et nos véniam precámur:
Parce redémptis.

II:650b SS. Apostolorum Petri et Pauli ad Vesperas
Aurea luce et decóre róseo,
Lux lucis, omne perfudísti sǽculum,
Décorans cælos ínclyto martýrio
Hac sacra die, quæ dat reis véniam.
2. Jánitor cæli, Doctor orbis páriter,
Júdices sæcli, vera mundi lúmina,
Per crucem alter, alter ense triúmphans,
Vitæ senátum laureáti póssident.
3. Olívæ binæ pietátis únicæ,
Fide devótos, spe robústos máxime,
Fonte replétos caritátis géminæ,
Post mortem carnis impetráte vívere.
4. Sit Trinitáti sempitérna glória,
Honor, potéstas atque jubilátio,
In unitáte cui manet impérium,
Ex tunc, et modo per ætérna sǽcula.

II:651b SS. Apostolorum Petri et Pauli ad Matutinum
Aurea luce et decóre róseo,
Lux lucis, omne perfudísti sǽculum,
Décorans cælos ínclyto martýrio
Hac sacra die, quæ dat reis véniam.
2. Jánitor cæli, Doctor orbis páriter,
Júdices sæcli, vera mundi lúmina,
Per crucem alter, alter ense triúmphans,
Vitæ senátum laureáti póssident.
3. Sit Trinitáti sempitérna glória,
Honor, potéstas atque jubilátio,
In unitáte cui manet impérium,
Ex tunc, et modo per ætérna sǽcula.

II:657a SS. Apostolorum Petri et Pauli ad Laudes
Olívæ binæ pietátis únicæ,
Fide devótos, spe robústos máxime,
Fonte replétos caritátis géminæ,
Post mortem carnis impetráte vívere.
2. Sit Trinitáti sempitérna glória,
Honor, potéstas atque jubilátio,
In unitáte cui manet impérium,
Ex tunc, et modo per ætérna sǽcula.

II:668a Pretiosissimi Sanguinis D.N.J.C. ad Vesperas
Festívis résonent cómpita vócibus,
Cives lætítiam fróntibus éxplicent:
Tædis flammíferis órdine pródeant
Instrúcti púeri et senes.
2. Quem dura móriens Christus in árbore
Fudit multíplici vúlnere sánguinem,
Nos facti mémores dum cólimus, decet
Saltem fúndere lácrimas.
3. Humáno géneri pernícies gravis
Adámi véteris crímine cóntigit:
Adámi intégritas et píetas novi
Vitam réddidit ómnibus.
4. Clamórem válidum summus ab ǽthere
Languéntis Géniti si Pater áudiit,
Placári pótius sánguine débuit,
Et nobis véniam dare.
5. Hoc quicúmque stolam sánguine próluit,
Abstérgit máculas, et róseum decus,
Quo fiat símilis prótinus Angelis,
Et Regi pláceat, capit.
6. A recto instábilis trámite póstmodum
Se nullus rétrahat; meta sed última
Tangátur: tríbuet nóbile prǽmium
Qui cursum Deus ádjuvat.
7. Nobis propítius sis, Génitor potens,
Ut, quos unígenæ sánguine Fílii
Emísti, et plácido Flámine récreas,
Cæli ad cúlmina tránsferas.

II:669a Pretiosissimi Sanguinis D.N.J.C. ad Matutinum
Ira justa Conditóris
Imbre aquárum víndice,
Criminósum mersit orbem,
Noë in arca sóspite:
Mira tandem vis amóris
Lavit orbem sánguine.
2. Tam salúbri terra felix
Irrigáta plúvia,
Ante spinis quæ scatébat,
Germinávit flósculos:
Inque néctaris sapórem
Transiére absínthia.
3. Triste prótinus venénum
Dirus anguis pósuit,
Et cruénta belluárum
Désiit ferócia:
Mitis Agni vulneráti
Hæc fuit victória.
4. O sciéntiæ supérnæ
Altitúdo impérvia!
O suávitas benígni
Prædicánda péctoris!
Servus erat morte dignus,
Rex luit pœnam óptimus.
5. Quando culpis provocámus
Ultiónem Júdicis,
Tunc loquéntis protegámur
Sánguinis præséntia:
Ingruéntium malórum
Tunc recédant ágmina.
6. Te redémptus laudet orbis
Grata servans múnera,
O salútis sempitérnæ
Dux et Auctor ínclyte,
Qui tenes beáta regna
Cum Parénte et Spíritu.

II:681b Pretiosissimi Sanguinis D.N.J.C. ad Laudes
Salvéte, Christi vúlnera,
Imménsi amóris pígnora,
Quibus perénnes rívuli
Manant rubéntis sánguinis.
2. Nitóre stellas víncitis,
Rosas odóre et bálsama,
Prétio lapíllos Indicos,
Mellis favos dulcédine.
3. Per vos patet gratíssimum
Nostris asýlum méntibus:
Non huc furor minántium
Unquam penétrat hóstium.
4. Quot Jesus in prætório
Flagélla nudus éxcipit!
Quod scissa pellis úndique
Stillat cruóris gúttulas!
5. Frontem venústam, proh dolor!
Coróna pungit spínea:
Clavi, retúsa cúspide,
Pedes manúsque pérforant.
6. Postquam sed ille trádidit
Amans volénsque spíritum,
Pectus ferítur láncea,
Geminúsque liquor éxsilit.
7. Ut plena sit redémptio,
Sub torculári stríngitur:
Suíque Jesus ímmemor,
Sibi nil resérvat sánguinis.
8. Veníte, quotquot críminum
Funésta labes ínficit:
In hoc salútis bálneo
Qui se lavat, mundábitur.
8. Summi ad Paréntis déxteram
Sedénti habénda est grátia:
Qui nos redémit sánguine,
Sanctóque firmat Spíritu.

II:702b SS. Joannis O.P. et Sociorum ad Vesperas
Mártyrum virtus validúmque robur,
Palma victórum, decus et coróna,
Christe Rex, tanti mémorum triúmphi
Vócibus adsis.
2. Hac die sacra pópulus fidélis
Mílites Christi, fídei colúmnas,
Agmen invíctum celebráre digno
Cármine gestit.
3. Inter hos noster júbilans triúmphum
Ordo præclári récolit Joánnis,
Qui suam pastor bonus immolávit
Pro grege vitam.
4. Férvidi sacro pietátis igne,
Pábulum præbent pópulo salútis:
Nec minæ terrent: Deus ipse corda
Próvidus afflat.
5. Sic Patri virtus, honor et potéstas,
Fílio sit laus párilis per ævum,
Flámini sancto résonent perénni
Cántica voce.

II:703b SS. Joannis O.P. et Sociorum ad Matutinum
Hǽresum surgunt nova monstra: crescit
Mílitum Christi píetas et ardor,
Scútaque invíctæ fídei tenéntes,
Fórtiter instant.
2. Tu, Deus, clamant, hómini parásti
Cǽlicum panem, solidáque in arce,
Christe, tu Petro fídei dedísti
Esse Magístrum.
3. Jam phalanx pergit generósa morti
Obviam; Jesum vocat hic Maríam
Alter implórat, moriénte Matrem
Ore salútans.
4. Sic diem fortes óbeunt suprémum,
Hostis insáni fera vis triúmphat,
Membra spargúntur temeráta, terram
Sanguis inúndat.
5. Sic Patri virtus, honor et potéstas,
Fílio sit laus párilis per ævum,
Flámini sancto résonent perénni
Cántica voce.

II:709b SS. Joannis O.P. et Sociorum ad Matutinum
Nocte jam pulsa, rutilántis astri
Splendor illústrat púgilum triúmphos,
Qui modo in campo cecidére fortes
Gorgomiénsi.
2. Astra conscéndunt: Deus ipse lætos
Excipit cæli dómibus, supréma
Luce donándos, Deus ipse merces
Factus in ævum.
3. Plaudit et tellus celebrátque sanctum
Mártyrum nomen: vólitat per oras
Fama victórum, meritósque digna
Laude repéndit.
4. O triumpháli redimíta serto
Mártyrum Christi veneránda proles,
Huc tuis adsis memor, ac poténti
Nos prece salva.
5. Sic Patri virtus, honor et potéstas,
Fílio sit laus párilis per ævum,
Flámini sancto résonent perénni
Cántica voce.

II:735b S. Mariæ Magdalenæ ad Vesperas et Matutinum
Lauda, mater Ecclésia,
Lauda Christi cleméntiam
Qui septem purgat vítia
Per septifórmem grátiam.
2. María, soror Lázari, 
Quæ tot commísit crímina,
Ab ipsa fauce tártari
Redit ad vitæ límina.
3. Post fluxæ carnis scándala,
Fit ex lebéte phíala,
In vas transláta glóriæ
De vase contuméliæ.
4. Ægra currit ad médicum,
Vas ferens aromáticum,
Et a morbo multíplici
Verbo curátur médici.
5. Surgéntem cum victória
Jesum videt ab ínferis:
Prima merétur gáudia,
Quæ plus ardébat céteris.
6. Uni Deo sit glória
Pro multifórmi grátia,
Qui culpas et supplícia
Remíttit, et dat prǽmia.

II:741b S. Mariæ Magdalenæ ad Laudes
Ætérni Patris Unice,
Nos pio vultu réspice,
Qui Magdalénam hódie
Vocas ad thronum glóriæ.
2. In thesáuro repósita
Regis est drachma pérdita:
Gémmaque lucet ínclyta,
De luto luci réddita.
3. Jesu, dulce refúgium,
Spes una pæniténtium,
Per peccatrícis méritum
Peccáti solve débitum.
4. Pia mater et húmilis,
Natúræ mentor frágilis,
In hujus vitæ flúctibus
Nos rege tuis précibus.
5. Uni Deo sit glória
Pro multifórmi grátia,
Qui culpas et supplícia
Remíttit, et dat prǽmia.

II:785b In Transfiguratione Domini ad Vesperas et Matutinum
Quicúmque Christum quǽritis,
Vultus in altum tóllite:
Illic licébit vísere
Signum perénnis glóriæ.
2. Illústre quiddam cérnimus,
Quod nésciat finem pati,
Sublíme, celsum, intérminum,
Antíquius cælo et chao.
3. Hic ille Rex est géntium
Plebísque Rex Judáicæ,
Promíssus Abrahæ patri
Ejúsque in ævum sémini.
4. Hunc, et prophétis téstibus
Iisdémque signatóribus,
Testátor et Pater jubet
Audíre nos et crédere.
5. Glória tibi, Dómine,
Qui apparuísti hódie,
Cum Patre et Sancto Spíritu,
In sempitérna sǽcula.

II:799a In Transfiguratione Domini ad Laudes
Amor Jesu dulcíssime,
Quando cor nostrum vísitas,
Pellis mentis calíginem,
Et nos reples dulcédine.
2. Quam felix est, quem sátias!
Consors patérnæ déxteræ:
Tu veræ lumen pátriæ,
Quod omnem sensum súperat.
3. Splendor ætérnæ glóriæ,
Incomprehénsa bónitas,
Amóris tui cópiam
Da nobis per præséntiam.
4. Glória tibi, Dómine,
Qui apparuísti hódie,
Cum Patre et Sancto Spíritu,
In sempitérna sǽcula.

II:835a S. Hyacinthi ad Matutinum
Christi fidélis núntius
Dum prædicátor míttitur,
Præco salútis cǽlicus
Late per orbem fúnditur.
2. Ubíque verbi sémina,
Rectíque spargit lúmina:
Fluunt ab ore fáculæ,
Vitæ corúscant régulæ.
3. Rectas salútis sémitas
Dignósque mores édocet,
Verbóque tangens ánimas
Ad pæniténdum cómmovet.
4. Ab hoste prædas éripit,
Dum dura mollit péctora:
Cælóque dignos éfficit,
Dum frangit hostis róbora.
5. María, mater grátiæ,
Mater misericórdiæ,
Tu nos ab hoste prótege,
Et hora mortis súscipe.
6. Tibi, Deus, sit glória
In sempitérna sǽcula:
Et nos Hyacínthi précibus
Adjúnge cæli cœ́tibus.

II:840b S. Hyacinthi ad Laudes
Vox pura laudet éxitum,
Et cor Hyacínthi méritum:
Corúsca lustrat ágmina,
Bina decórus láurea.
2. Hunc vita clara índicat,
Divérsa signa íntonant:
Secréta, quæ hic nóverat,
Totum per orbum prǽdicant.
3. Ventis et undis ímperat,
Fluctus tuméntes édomat:
Aquæ stupéscunt flúminum,
Itérque præbent sólidum.
4. Vitæ resúrgunt mórtui,
Claudíque dantur gréssui,
Cæcis patéscunt lúmina,
Fantur Dei magnália.
5. María, mater grátiæ,
Mater misericórdiæ,
Tu nos ab hoste prótege,
Et hora mortis súscipe.
6. Tibi, Deus, sit glória
In sempitérna sǽcula:
Et nos Hyacínthi précibus
Adjúnge cæli cœ́tibus.

II:842a S. Hyacinthi ad Vesperas
In hoc Hyacínthi júbilo,
Lætis canámus vócibus,
Deúmque, pulso núbilo,
Puris colámus méntibus.
2. Dux et Pater Domínicus
Hunc veste sacra índuit:
Cunctísque mox appáruit
Vir factus apostólicus.
3. Patrem secútus fílius,
Patris refúlget móribus:
Ducis secútus trámitem,
Mundi triúmphat príncipem.
4. Hunc Virgo visit ínclyta,
Solátur et dat gáudia:
Miraculórum glória
Christi corúscat grátia.
5. María, mater grátiæ,
Mater misericórdiæ,
Tu nos ab hoste prótege,
Et hora mortis súscipe.
6. Tibi, Deus, sit glória
In sempitérna sǽcula:
Et nos Hyacínthi précibus
Adjúnge cæli cœ́tibus.

II:866a S. Augustini ad Vesperas et Matutinum
Magne Pater Augustíne,
Preces nostras súscipe,
Et per eas Conditóri
Nos placáre sátage,
Atque rege gregem tuum,
Summum decus prǽsulum.
2. Amatórem paupertátis
Te colláudant páuperes:
Assertórem veritátis
Amant veri júdices:
Frangis nobis favos mellis,
De Scriptúris dísserens.
3. Quæ obscúra prius erant
Nobis plana fáciens,
Tu de verbis Salvatóris
Dulcem panem cónficis,
Et propínas potum vitæ
De psalmórum néctare.
4. Tu de vita clericórum
Sanctam scribis régulam,
Quam qui amant et sequúntur
Viam tenent régiam,
Atque tuo sancto ductu
Rédeunt ad pátriam.
5. Regi regum salus, vita,
Decus et impérium:
Trinitáti laus et honor
Sit per omne sǽculum:
Qui concíves nos adscríbat
Supernórum cívium.

II:873a S. Augustini ad Laudes
Cæli cives, appláudite
Et vos, fratres, concínite:
Patris nostri solémnia
Solis redúxit órbita.
2. Quod lingua foris pérsonat
Intus afféctus séntiat:
Nec imitári pígeat
Quod laudáre mens ápprobat.
3. Hunc post mundi currícula
Cæli suscépit cúria:
Quem cum suis fidélibus
Jam coronávit Dóminus.
4. Conémur totis víribus,
Jungámus preces précibus,
Ut Augustíni méritis
Cæli fruámur gáudiis.
5. Præsta, Pater piíssime,
Patríque compar Unice,
Cum Spíritu Paráclito,
Regnans per omne sǽculum.

II:880a S. Rosæ a Lima ad Vesperas
Tellúris omnes íncolæ
Rosæ plaudant solémniis,
Ejúsque laudes cóncinant
A solis ortu ad Hésperum.
2. Hæc a paréntis úbere
Prævénta donis grátiæ,
Deóque plena, víndicem
Armávit in se déxteram.
3. Miris modis innóxios
Afflíxit artus, spíneis
Cinxit coróllis vérticem,
Cibósque felle pólluit.
4. Nunc læta pæniténtiæ
Largo potítur prǽmio,
Novúmque psallit cánticum,
Agni sequens vestígia.
5. Horum Datóri múnerum
Sit laus decúsque pérpetim:
Qui trinus unus ómnia
Regit Deus per sǽcula.

II:881a S. Rosæ a Lima ad Matutinum
Limána regum cívitas
Regále munus édidit:
Rosam Deo gratíssimam,
Cæléstis oræ flósculum.
2. Vicit nitóre sídera,
Pulsa soli calígine:
Et par beátis méntibus,
Numen gerébat péctore.
3. Porténta vel ludíbria
Sævæ Stygis non hórruit,
Sedítque solitária,
Turbam perósa et sǽculum.
4. Nos, o Beáta, réspice
Tuis vacántes láudibus
Et, expiátis sórdibus,
Duc ad supérna gáudia.
5. Sit, Christe Sponse vírginum,
Tibi Patríque glória,
Cum Spíritu Paráclito,
In sæculórum sǽcula.

II:886b S. Rosæ a Lima ad Laudes
Auróra cælum púrpurat,
Rosísque mane cóncolor
Laudes sacrátæ vírginis
Rosæ monet nos pángere.
2. Hanc ergo laudent Angeli
Et omnis ordo cǽlitum:
Laudent chori mortálium
Ubíque gestis ínclytam.
3. Hanc primam amóris víctimam
Admóvit aris India,
Orbis juvámen prǽpotens,
Exémplar innocéntiæ.
4. Dat cæcis luce pérfrui,
Solvítque linguæ víncula,
Claudos jacéntes érigit,
Morbis medétur ómnibus.
5. Jugis tibi laus, Trínitas,
Reddátur omni témpore,
Et cum Rosa nos pértrahe
Ad nuptiále gáudium.

II:930a Septem Dolorum B.M.V. ad Vesperas
Jam toto súbitus vesper eat polo,
Et sol attónitum præcípiet diem,
Dum sævæ récolo ludíbrium necis,
Divinámque catástrophen.
2. Spectátrix áderas supplício, Parens,
Malis uda, gerens cor adamántinum:
Natus funéra péndulus in cruce
Altos dum gémitus dabat.
3. Pendens ante óculos Natus, atrócibus
Sectus verbéribus, Natus hiántibus
Fossus vulnéribus, quot penetrántibus
Te confíxit acúleis!
4. Eheu! sputa, álapæ, vérbera, vúlnera,
Clavi, fel, áloë, spóngia, láncea,
Sitis, spina, cruor, quam vária pium
Cor pressére tyránnide!
5. Cunctis intérea stas generósior,
Virgo, Martýribus: prodígio novo,
In tantis móriens non móreris, Parens,
Diris fixa dolóribus.
6. Sit Summá Tríadi glória, laus, honor,
A qua supplíciter, sollícita prece,
Posco virgínei róboris ǽmulas
Vires rebus in ásperis.

II:931a Septem Dolorum B.M.V. ad Matutinum
O quot undis lacrimárum,
Quo dolóre vólvitur,
Luctuósa de cruénto
Dum revúlsum stípite,
Cernit ulnis incubántem
Virgo Mater Fílium!
2. Os suáve, mite pectus
Et latus dulcíssimum,
Dexterámque vulnerátam
Et sinístram sáuciam,
Et rubras cruóre plantas
Ægra tingit lácrimis.
3. Centiésque milliésque
Stringit arctis néxibus
Pectus illud et lacértos,
Illa figit vúlnera:
Sicque tota colliquéscit
In dolóris ósculis.
4. Eja Mater, obsecrámus
Per tuas has lácrimas,
Filiíque triste funus,
Vulnerúmque púrpuram,
Hunc tui cordis dolórem
Conde nostris córdibus.
5. Esto Patri, Filióque,
Et coǽvo Flámini,
Esto summæ Trinitáti
Sempitérna glória,
Et perénnis laus honórque
Hoc et omni sǽculo.

II:943a Septem Dolorum B.M.V. ad Laudes
Summæ Deus cleméntiæ,
Septem dolóres Vírginis
Plagásque Jesu Fílii
Fac rite nos revólvere.
2. Nobis salútem cónferant
Deíparæ tot lácrimæ,
Quibus laváre súfficis
Totíus orbis crímina.
3. Sit quinque Jesu vúlnerum
Amára contemplátio,
Sit et dolóres Vírginis
Ætérna cunctis gáudia.
4. Pii Maríæ sérvuli,
Christi redémpti sánguine,
Tantum dolórem flébili
Recogitáte lúmine.
5. Sit summa Christo glória,
Amára cujus Pássio
Ætérna nobis gáudia
Matrísque det Compássio.

II:988a In Festo SS. Rosarii B.M.V. ad I Vesperas
Cæléstis aulæ Núntius,
Arcána pandens Núminis,
Plenam salútat grátia
Dei Paréntem Vírginem.
2. Virgo propínquam sánguine
Matrem Joánnis vísitat,
Qui, clausus alvo, géstiens
Adésse Christum núntiat.
3. Verbum, quod ante sǽcula
E mente Patris pródiit,
E Matris alvo Vírginis
Mortális infans náscitur.
4. Templo Puéllus sístitur,
Legíque paret Légifer:
Hic se Redémptor, páupere
Prétio redémptus, ímmolat.
5. Quem jam dolébat pérditum
Mox læta Mater ínvenit,
Ignóta doctis méntibus
Edisseréntem Fílium.
6. Sit Trinitáti glória,
Quæ sacra per mystéria
Orántibus det grátiam,
Qua consequántur glóriam.

II:989a In Festo SS. Rosarii B.M.V. ad Matutinum
In monte olívis cónsito
Redémptor orans prócidit,
Mæret, pavéscit, déficit,
Sudóre manans sánguinis.
2. A proditóre tráditus
Raptátur in pœnas Deus,
Durísque vinctus néxibus,
Flagris cruéntis cǽditur.
3. Intéxta acútis séntibus,
Coróna contuméliæ
Squalénti amíctum púrpura
Regem corónat glóriæ.
4. Molis crucem ter árduæ,
Sudans, anhélans, cóncidens,
Ad montis usque vérticem
Gestáre vi compéllitur.
5. Confíxus atro stípite
Inter sceléstos ínnocens,
Orándo pro tortóribus
Exsánguis efflat spíritum.
6. Sit Trinitáti glória,
Quæ sacra per mystéria
Orántibus det grátiam,
Qua consequántur glóriam.

II:996a In Festo SS. Rosarii B.M.V. ad Laudes
Jam morte victor óbruta
Ab ínferis Christus redit,
Fractísque culpæ vínculis,
Cæli reclúdit límina.
2. Visus satis mortálibus
Ascéndit ad cæléstia,
Dextrǽque Patris ássidet,
Consors patérnæ glóriæ.
3. Quem jam suis promíserat,
Sanctum datúrus Spíritum,
Linguis amóris ígneis
Mæstis alúmnis ímpluit.
4. Solúta carnis póndere
Ad astra Virgo tóllitur,
Excépta cæli júbilo
Et Angelórum cánticis.
5. Bis sena cingunt sídera
Almæ Paréntis vérticem:
Throno propínqua Fílii
Cunctis creátis ímperat.
6. Sit Trinitáti glória,
Quæ sacra per mystéria
Orántibus det grátiam,
Qua consequántur glóriam.

II:997b In Festo SS. Rosarii B.M.V. ad II Vesperas
Te gestiéntem gáudiis,
Te sáuciam dolóribus,
Te jugi amíctam glória,
O Virgo Mater, pángimus.
2. Ave, redúndans gáudio,
Dum cóncipis, dum vísitas,
Et edis, offers, ínvenis
Mater beáta Fílium.
3. Ave, dolens, et íntimo
In corde agónem, vérbera,
Spinas crucémque Fílii
Perpéssa, Princeps mártyrum.
4. Ave, in triúmphis Fílii,
In ígnibus Parácliti,
In regni honóre et lúmine,
Regína fulgens glória.
5. Veníte, gentes, cárpite
Ex his rosas mystériis,
Et pulchri amóris ínclytæ
Matri corónas néctite.
6. Sit Trinitáti glória,
Quæ sacra per mystéria
Orántibus det grátiam,
Qua consequántur glóriam.

II:1000a SS. Angelorum Custodum ad Vesperas et Matutinum
Custódes hóminum psállimus Angelos,
Natúræ frágili quos Pater áddidit
Cæléstis cómites, insidiántibus
Ne succúmberet hóstibus.
2. Nam, quod corrúerit próditor ángelus,
Concéssis mérito pulsus honóribus,
Ardens invídia péllere nítitur
Quos cælo Deus ádvocat.
3. Huc, Custos, ígitur pérvigil ádvola,
Avértens pátria de tibi crédita
Tam morbos ánimi quam requiéscere
Quidquid non sinit íncolas.
4. Sanctæ sit Tríadi laus pia júgiter,
Cujus perpétuo númine máchina
Triplex hæ régitur, cujus in ómnia
Regnat glória sǽcula.

II:1011b SS. Angelorum Custodum ad Laudes
Orbis Patrátor óptime,
Qui quidquid est poténtia
Magna creásti, nec regis
Minóre providéntia:
2. Adésto supplicántium
Tibi reórum cœ́tui,
Lucísque sub crepúsculum
Lucem novam da méntibus.
3. Tuúsque nobis Angelus
Eléctus ad custódiam
Hic adsit, a contágio
Ut críminum nos prótegat:
4. Nobis dracónis ǽmuli
Versútias extérminet,
Ne rete frauduléntiæ
Incáuta nectat péctora.
5. Metum repéllat hóstium
Nostris procul de fínibus:
Pacem procúret cívium,
Fugétque pestiléntiam.
6[Infra Octavam SS. Rosarii]. María, mater grátiæ,
Mater misericórdiæ,
Tu nos ab hoste prótege,
Et hora mortis súscipe.
7. Deo Patri sit glória,
Qui quos redémit Fílius,
Et Sanctus unxit Spíritus,
Per Angelos custódiat.

II:1015a S.P.N. Francisci Confessoris ad I Vesperas
Proles de cælo pródiit,
Novis utens prodígiis:
Cælum cæcis apéruit,
Siccis mare vestígiis,
2. Spoliátis Ægýptiis,
Transit dives: sed páuperis
Nec rem nec nomen pérdidit,
Factus felix pro míseris.
3. Assúmptus cum Apóstolis
In montem novi lúminis,
In paupertátis prǽdiis
Christo Francíscus íntulit:
3. Fac tria tabernácula:
Petri secútus stúdia,
Cujus exémplo nóbili
Sponte relíquit ómnia.
4. Legi, Prophétæ, Grátiæ
Gratum gerens obséquium,
Trinitátis offícium
Festo solémni célebrat,
5. Dum réparat virtútibus
Hospes triplex hospítium,
Et beatárum méntium
Dum templum Christo cónsecrat.
6. Donum, portam et túmulum,
Pater Francísce, vísita
Et Hevæ prolem míseram
A somno mortis éxcita.

II:1016b S.P.N. Francisci Confessoris ad Matutinum
In cælésti collégio
Novus colléga cólitur:
In sanctórum rosário
Novéllus flos prodúcitur.
2. Francíscus florens grátia,
Forma factus humílium,
Lætus potítur glória,
Sortis consors sublímium.
3. Metit de sparso sémine
Plenæ messis manípulum,
Fallens sub terræ tégmine
Nostræ salútis ǽmulum.
4. Hic carnis supercílium
Legi subjécit spíritus:
Mundum vicit et vítium,
Se victo victor ínclytus.
5. Linguæ manus præámbula
Verbo parávit sémitam:
Et amplectúntur sǽcula
Doctrínam facto próditam.
6. In paupertátis prǽdio
Minórum plantans víneam,
Osténdit, magistério
Vitæ, vivéndi líneam.
7. Ad ætérnas divítias
Turbam alléxit páuperum,
Quos ad cæli delícias
Lingua vocávit óperum.
8. Vita, doctrína splénduit,
Respléndet et miráculis:
Sic prǽfuit, quod prófuit,
Viva lucérna pópulis.
9. Summi Regis palátio
Doctor loca discípulos:
Salútis privilégio
Christi præmúni fámulos.
10. De ténebris misériæ,
Sequáces stellæ prǽviæ,
Quærámus Patrem grátiæ,
Consórtes tandem glóriæ.

II:1023a S.P.N. Francisci Confessoris ad Laudes
Plaude, turba paupércula,
Patre ditáta páupere:
Laudis propína pócula,
Sacro depréssa úbere.
2. Hic simplex, rectus, húmilis,
Pacis cultor amábilis,
Lumen in vase fíctili
Ardens, lucens in frágili,
3. Vili contéctus tégmine,
Sancto caléscens Flámine,
Inter cæli charísmata
Christi recépit stígmata.
4. Carnem mundúmque cónterens,
Hostes malígnos próterens,
Auream victor méruit
Auréolam dum dócuit.
5. Pauper, nudus egréditur,
Cælum dives ingréditur:
Spargit virtútum múnera,
Ægris proflígat vúlnera.
6. Verórum Pater páuperum,
Nos páuperes fac spíritu:
Consortes redde súperum
Eréptos ab intéritu.

II:1024b S.P.N. Francisci Confessoris ad II Vesperas
Decus morum, dux Minórum
Francíscus, tenens prǽmium,
In te vite datur vitæ,
Christe Redémptor ómnium.
2. Plaudat frater, regnat Pater
Concívis cæli cívibus:
Cedat fletus, psallat cœtus,
Exsúltet cælum láudibus.
3. Demptum solo, datum polo
Signórum probant ópera:
Ergo vivit, nam adívit
Ætérna Christi múnera.
4. Pro terrénis votis plenis
Repórtat dona glóriæ:
Quem décoras, quem honóras,
Summæ Deus cleméntiæ.
5. Hunc sequántur, huic jungántur
Qui ex Ægýpto éxeunt:
In quo duce, clara luce
Vexílla Regis pródeunt.
6. Regis signum ducem dignum
Insígnit manu, látere:
Lux accédit, nox recédit,
Jam lucis orto sídere.
7. Est dux fidus, clarum sidus,
Ducit, relúcet, dévia
Devitándo, demonstrándo
Beáta nobis gáudia.
8. Mina gregem, dux, ad Regem,
Collísor hostis cállidi:
Nos condúcas et indúcas
Ad cenam Agni próvidi.

II:1035a S. Ludovici Bertrandi ad Vesperas
Dum Ludovíci glória
Corúscat inter sídera,
Fecúnda Sanctórum parens
Det júbilos Valéntia.
2. Immo parens Ecclésia
Lætis canóra vócibus
Grates ubíque pérsonet
Pro Núminis cleméntia.
3. Hæc, Ludovíci párvuli,
Primam rigans infántiam,
Prævénit in dulcédine
Lacténtis innocéntiam.
4. Hæc jugis illi prǽfuit
Ad usque vitæ vésperam,
Armísque pæniténtiæ
Perdúxit ad victoriam.
5[Infra Octavam SS. Rosarii]. María, mater grátiæ,
Mater misericórdiæ,
Tu nos ab hoste prótege,
Et hora mortis súscipe.
6. Sit laus Patri cum Fílio,
Simúlque sancto Flámini:
Laus sit polórum cívibus
In týmpanis et cýmbalis.

II:1035b S. Ludovici Bertrandi ad Matutinum
Noctúrna cæli lúmina,
Suspiriórum cónscia,
Quæ Ludovícus ǽtheri
Mittébat inter vérbera:
2. Plagas cruéntas dícite,
Flagélla, sulcos, vúlnera,
Quæ Sanctus ultro próprium
Vibrábat in corpúsculum.
3. Fluxit paviménto cruor,
Cellæ madébat ámbitus,
Postquam supína lígneus
Luxárat ossa léctulus.
4. Sed tunc flagéllis lívidum
Supérna lux circúmdabat:
Divǽque binæ débilem
Castis levábant bráchiis.
5[Infra Octavam SS. Rosarii]. María, mater grátiæ,
Mater misericórdiæ,
Tu nos ab hoste prótege,
Et hora mortis súscipe.
6. Laus et perénnis glória
Deo Patri cum Fílio
Et utriúsque Spíritu,
In sempitérna sǽcula.

II:1041a S. Ludovici Bertrandi ad Laudes
En Ludovíci láudibus
Auróra laxat púrpuram:
Nox atra condit pállium
Festívus albéscit dies.
2. Sic Ludovícus Indiis
Noctis tenébras díspulit,
Idóla fregit, et Cruce
Stitit feróces tígrides.
3. Bis ob fidem sævíssimi
Hausit venéni pócula:
Sedávit undas ǽquoris,
Igníque fixit límitem.
4. Heróicis virtútibus
Idéa factus órdini:
Efflans ad astra spíritum
Exhálat ore lúmina.
5[Infra Octavam SS. Rosarii]. María, mater grátiæ,
Mater misericórdiæ,
Tu nos ab hoste prótege,
Et hora mortis súscipe.
6. Sit Trinitáti júgiter
Laus et perénnis glória,
Quæ Ludovíci fúlgida
Respléndet in victória.

II:1048b S. Teresiæ ad Vesperas et Matutinum
Regis supérni núntia,
Domum patérnam déseris,
Terris, Terésa, bárbaris
Christum datúra aut sánguinem.
2. Sed te manet suávior
Mors, pœna poscit dúlcior:
Divíni amóris cúspide
In vulnus icta cóncides.
3. O caritátis víctima,
Tu corda nostra cóncrema,
Tibíque gentes créditas
Avérni ab igne líbera.
4. Sit laus Patri cum Fílio
Et Spíritu Paráclito,
Tibíque, sancta Trínitas,
Nunc et per omne sǽculum.

II:1056a S. Teresiæ ad Laudes
Hæc est dies qua, cándidæ
Instar colúmbæ, cǽlitum
Ad sacra templa spíritus
Se tránstulit Terésiæ,
2. Sponsísque voces áudiit:
Veni, soror r, de vértice
Carméli ad Agni núptias,
Veni ad coróneam glóriæ.
3. Te, sponse Jesu vírginum,
Beáti adórent órdines,
Et nuptíali cántico
Laudent per omne sǽculum.

II:1067b S. Raphaëlis Archangeli ad Vesperas et Matutinum (cf. I:1263b, II:972a: S. Michaëlis)
Tibi, Christe, splendor Patris,
Vita, virtus córdium,
In conspéctu Angelórum
Votis, voce psállimus:
Alternántes concrepándo
Melos damus vócibus.
2. Collaudámus venerántes
Omnes cæli mílites,
Sed præcípue fidélem
Médicum et cómitem:
Raphaélem, in virtúte
Alligántem dǽmonem.
3. Quo custóde, procul pelle,
Rex Christe piíssime,
Omne nefas inimíci:
Mundo corde et córpore
Paradíso redde tuo
Nos sola cleméntia.
4. Glóriam Patri melódis
Personémus vócibus:
Glóriam Christo canámus,
Glóriam Paráclito:
Qui trinus et unus Deus
Exstat ante sǽcula.

II:1067b S. Raphaëlis Archangeli ad Laudes (cf. I:1267b, II:982b: S. Michaëlis)
Christe, sanctórum decus Angelórum,
Auctor humáni géneris et rector,
Nobis ætérnum tríbue benígnus
Scándere cælum.
2. Angelum nobis médicum salútis
Mitte de cælis Ráphaël, ut omnes
Sanet ægrótos, paritérque nostros
Dírigat actus.
3. Hinc Dei nostri Génitrix María,
Totus et nobis chorus Angelórum
Semper assístat, simul et beáta
Cóncio tota.
4. Præstet hoc nobis Déitas beáta
Patris ac Nati paritérque Sancti
Spíritus, cujus réboat in omni
Glória mundo.

II:1086a In Festo D.N.J.C. Regis ad Vesperas
Te sæculórum Príncipem,
Te, Christe, Regem géntium,
Te méntium, te córdium
Unum fatémur árbitrum.
2. Scelésta turba clámitat:
Regnáre Christum nólumus:
Te nos ovántes ómnium
Regem suprémum dícimus.
3. Scelésta turba clámitat:
Regnáre Christum nólumus:
Te nos ovántes ómnium
Regem suprémum dícimus.
4. O Christe, Princeps Pácifer,
Mentes rebélles súbjice,
Tuóque amóre dévios
Ovíle in unum cóngrega,
5. Ad hoc cruénta ab árbore
Pendes apértis bráchiis,
Diráque fossum cúspide
Cor igne flagrans éxhibes.
6. Ad hoc in aris ábderis
Vini dapísque imágine,
Fundens salútem fíliis
Transverberáto péctore.
7. Te natiónum prǽsides
Honóre tollant público,
Colant magístri, júdices,
Leges et artes éxprimant.
8. Submíssa regum fúlgeant
Tibi dicáta insígnia:
Mitíque sceptro pátriam
Domósque subde cívium.
9. Glória tibi, Dómine,
Qui sceptra mundi témperas,
Cum Patre et Sancto Spiritu,
In sempitérna sǽcula.

II:1087a In Festo D.N.J.C. Regis ad Matutinum
Ætérna Imágo Altíssimi,
Lumen, Deus, de Lúmine,
Tibi, Redémptor, glória,
Honor, potéstas régia.
2. Tu solus ante sǽcula
Spes atque centrum témporum,
Cui jure sceptrum entium
Pater suprémum crédidit.
3. Tu flos pudícæ Vírginis,
Nostræ caput propáginis,
Lapis cadúcus vértice
Ac mole terras óccupans.
4. Diro tyránno súbdita,
Damnáta stirps mortálium,
Per te refrégit vincula
Sibíque cælum víndicat.
5. Doctor, Sacérdos, Légifer
Præfers notátum sánguine
In veste: Princeps príncipum
Regúmque Rex Altíssimus.
6. Tibi voléntes súbdimur,
Qui jure cunctis ímperas:
Hæc cívium beátitas
Tuis subésse légibus.
7. Glória tibi, Dómine,
Qui sceptra mundi témperas,
Cum Patre et Sancto Spiritu,
In sempitérna sǽcula.

II:1101b In Festo D.N.J.C. Regis ad Laudes
Vexílla Christus ínclyta
Late triúmphans éxplicat:
Gentes, adéste súpplices,
Regíque regum pláudite.
2. Non ille regna cládibus,
Non vi metúque súbdidit:
Alto levátus stípite,
Amóre traxit ómnia.
3. O ter beáta cívitas
Cui rite Christus ímperat,
Quæ jussa pergit éxsequi
Edícta mundo cǽlitus!
4. Non arma flagrant ímpia,
Pax usque firmat fœ́dera,
Arrídet et concórdia,
Tutus stat ordo cívicus.
5. Servat fides connúbia,
Juvénta pubet íntegra,
Pudíca florent límina
Domésticis virtútibus.
6. Optáta nobis spléndeat
Lux ista, Rex dulcíssime:
Te, pace adépta cándida,
Adóret orbis súbditus.
7. Glória tibi, Dómine,
Qui sceptra mundi témperas,
Cum Patre et Sancto Spiritu,
In sempitérna sǽcula.

II:1104b In Festivitate Omnium Sanctorum ad Vesperas et Matutinum
Jesu, Salvátor sǽculi,
Redémptis ope súbveni:
Et pia Dei Génitrix,
Salútem posce míseris.
2. Cœtus omnes Angélici,
Patriarchárum cúnei,
Et Prophetárum mérita
Nobis precéntur véniam.
3. Baptísta Christi prǽvius,
Et Cláviger æthéreus,
Cum céteris Apóstolis,
Nos solvant nexu críminis.
4. Chorus sacrátus Mártyrum,
Conféssio Sacerdótum,
Et virginális cástitas
Nos a peccátis ábluant.
5. Monachórum suffrágia,
Omnésque cives cǽlici
Annuant votis súpplicum,
Et vitæ poscant prǽmium.
6. Laus, honor, virtus, glória
Deo Patri et Fílio,
Sancto simul Paráclito,
In sempitérna sǽcula.

II:1118a In Festivitate Omnium Sanctorum ad Laudes
Christe, Redémptor ómnium,
Consérva tuos fámulos,
Beátæ semper Vírginis
Placátus sanctis précibus.
2. Beáta quoque ágmina
Cæléstium Spirítuum,
Prætérita, præséntia,
Futúra mala péllite.
3. Vates ætérni Júdicis,
Apostolíque Dómini,
Supplíciter expóscimus
Salvári vestris précibus.
4. Mártyres Dei ínclyti,
Confessorésque lúcidi,
Vestris oratiónibus
Nos ferte in cæléstibus.
5. Chori sanctárum Vírginum,
Monachorúmque ómnium,
Simul cum Sanctis ómnibus
Consórtes Christi fácite.
6. Gentem auférte pérfidam
Credéntium de fínibus,
Ut Christo laudes débitas
Persolvámus alácriter.
7.Laus, honor, virtus, glória
Deo Patri et Fílio,
Sancto simul Paráclito,
In sempitérna sǽcula.

[Martin de Porres]

II:1153b In Festivitate Omnium Sanctorum Ordinis Prædicatorum ad Vesperas et Matutinum
Jesu, coróna cǽlitum,
María, cæli gáudium,
Deo fruéntes Angeli,
Audíte vota súpplicum.
2. Vos, Patriarchárum chori
Vatúmque turmæ nóbiles,
Vos, príncipes Apóstoli,
Vos, purpuráti Mártyres,
3. Vos, juncta Confessóribus
Amœ́na castra Vírginum,
Anachoretárum greges,
Nostris favéte pláusibus.
4. Vestris enim concívibus,
Nostram proféssis régulam,
Hæc jubilántis órdinis
Dicáta sunt solémnia.
5. His ínclytis paréntibus
Congratulámur fílii,
Illústre quos consórtium
Vestri beat collégii.
6. Sit laus Patri cum Fílio
Et utriúsque Flámini,
Quos vestra felix cívitas
Hymno celébrat pérpeti.

II:1164a In Festivitate Omnium Sanctorum Ordinis Prædicatorum ad Laudes
Salvéte, cedri Líbani,
Plantæ viréntes órdinis,
Quæ prata nunc cæléstia
Implétis almo gérmine.
2. Vos Trinitátis glória
Ætérna circumpléctitur,
Vos aura Matris Vírginis
Mulcet piis favóniis.
3. Vos Angelórum cúriæ
Cingunt choréa pérpetim,
Et írrigant puríssimi
Æternitátis rívuli.
4. O ínclytæ propágines,
Vestros juváte fílios:
In valle mæsta débiles
Nos roboráte súrculos.
5. Sit laus Patri cum Fílio,
Simúlque dulci Flámini,
Læti quibúscum vívitis
In sempitérno lúmine.

II:1176b S. Alberti Magni ad Vesperas
Eia festívis celebrétur hymnis
Nomen Albérti résonans ubíque:
Sanctus ac Doctor mérito vocátur
Magnus in orbe.
2. Digna Guzmáni sóboles refúlsit;
Asperam vixit sine labe vitam,
Ac Dei verbum dócuit poténtis
Arte loquélæ.
3. Rite, doctrínæ rádiis supérnæ,
Méntium densas ténebras fugávit,
Et gregem pastor pius ad salútis
Páscua duxit.
4. Panis et vini spécie laténtem
Extulit Christum rédamans, adórans:
Vírginem fervens cóluit Maríam
Pacis amátor.
5. Christe, Rex regum, tibi sit potéstas:
Sit decus, virtus, honor atque Patri,
Et Paracléto páriter resúltet
Glória in ævum.

II:1177b S. Alberti Magni ad Matutinum
O clara lux Colóniæ,
Albérte, doctor óptime,
Thomæ magíster ínclyte,
Hymni tribútum súscipe.
2. Te sanctitátis lámpadem,
Te veritátis índicem,
Te caritáte flámmeum
Vox prǽdicat fidélium.
3. Cunctos fidéles édoce
Quæ sunt cadúca spérnere,
Cunctásque mentes érige
Ad vera cæli gáudia.
4. Nunc e supérna pátria
Tuis adésto frátribus,
Petríque navem flúctibus
Maris freméntis éripe.
5. Sit, Christe Rex piíssime,
Jugis tibi victória:
Patri sit ac Paráclito
Laudis perénne cánticum.

II:1183b S. Alberti Magni ad Laudes
Noctis tenébras díssipans,
Auróra, solis núntia,
Hortátur, ut post cánticum
Sequámur Albérti vias.
2. Qui factus est apóstolus,
Iter salútis prǽdicans,
Ut dormiéntes súrgerent,
Christi fruéntes lúmine.
3. Greges miníster sédulus
Deféndit a raptóribus,
Salvans, redúcens, álligans,
Vitǽque fontes índicans.
4. Pacis sequéster ímpiger,
Albérte, cunctis géntibus
Pacis supérnæ múnera
Indesinénter ímpetra.
5. Deo Patri sit glória,
Ejúsque soli Fílio,
Cum Spíritu Paráclito,
Et nunc et in perpétuum.

II:1212b S. Catharinæ ad Vesperas
Catharínæ collaudémus
Virtútum insígnia,
Cordis ei præsentémus
Et oris obséquia:
Ut ab ipsa reportémus
Æqua laudis prǽmia.
2. Fulta fide Catharína
Júdicem Maximínum
Non formídat: lex divína
Sic firmat elóquium,
Quod confútat ex doctrína
Erróres gentílium.
3. Victi Christum confiténtur,
Relíctis erróribus:
Judex jubet ut creméntur,
Nec pilis aut véstibus
Ignis nocet, sed torréntur
Inústis corpóribus.
4. Glória et honor Deo
Usquequáque altíssimo,
Una Patri Filióque,
Inclyto Paráclito:
Cui laus est et potéstas
Per ætérna sǽcula.

II:1213a S. Catharinæ ad Matutinum
Pange, lingua, gloriósæ
Vírginis martýrium:
Gemmæ jubar pretiósæ
Descéndat in médium,
Ut illústret tenebrósæ
Mentis domicílium.
2. Blandiméntis rex molítur
Vírginem sedúcere:
Nec promíssis emollítur,
Nec terrétur vérbere:
Compedítur, custodítur
Tetro clausa cárcere.
3. Clausæ lumen, ne claudátur,
Illúcet Porphýrio,
Qui regínæ fœderátur
Fídei collégio:
Quorum fidem imitátur
Ducenténa cóncio.
4. Glória et honor Deo
Usquequáque altíssimo,
Una Patri Filióque,
Inclyto Paráclito:
Cui laus est et potéstas
Per ætérna sǽcula.

II:1217b S. Catharinæ ad Laudes
Præsens dies expendátur
In ejus præcónium,
Cujus virtus dilatátur
In ore laudántium,
Si gestórum teneátur
Finis et inítium.
2. Imminénte passióne
Virgo hæc intérserit:
Assequátur, Jesu bone,
Quod a te petíerit,
Suo quisquis in agóne
Memor mei fúerit.
3. In hoc caput amputátur,
Fluit lac pro sánguine:
Angelórum sublevátur
Corpus multitúdine,
Et Sínai collocátur
In suprémo cúlmine.
4. Glória et honor Deo
Usquequáque altíssimo,
Una Patri Filióque,
Inclyto Paráclito:
Cui laus est et potéstas
Per ætérna sǽcula.

[4a] In Anniversario Dedicationis Ecclesiæ ad Vesperas et Matutinum
Urbs Jerúsalem beáta,
Dicta pacis vísio,
Quæ constrúitur in cælis
Vivis ex lapídibus,
Et Angelis coronáta
Ut sponsáta cómite:
2. Nova véniens e cælo,
Nuptiáli thálamo
Præparáta, ut sponsáta
Copulétur Dómino:
Platéæ et muri ejus
Ex auro puríssimo:
3. Portæ nitent margarítis,
Adytis paténtibus:
Et virtúte meritórum
Illuc introdúcitur
Omnis, qui ob Christi nomen
Hic in mundo prémitur.
4. Tunsiónibus, pressúris
Expolíti lápides
Suis coaptántur locis
Per manus Artíficis:
Disponúntur permansúri
Sacris ædifíciis.
5. Glória et honor Deo
Usquequáque altíssimo,
Una Patri Filióque,
Inclyto Paráclito:
Cui laus est et potéstas
Per ætérna sǽcula.

[14a] In Anniversario Dedicationis Ecclesiæ ad Laudes
Anguláris fundaméntum
Lapis Christus missus est,
Qui paríetum compáge
In utróque néctitur:
Quem Sion sancta suscépit,
In quo credens pérmanet.
2. Omnis illa Deo sacra
Et dilécta cívitas,
Plena módulis in laude
Et canóro júbilo,
Trinum Deum unicúmque
Cum fervóre prǽdicat.
3. Hoc in templo summe Deus
Exorátus ádveni,
Et cleménti bonitáte
Precum vota súscipe:
Largam benedictiónem
Hic infúnde júgiter.
4. Hic promereántur omnes
Petíta acquírere
Cum Sanctis perénniter,
Paradísum introíre
Transláti in réquiem.
5. Glória et honor Deo
Usquequáque altíssimo,
Una Patri Filióque,
Inclyto Paráclito:
Cui laus est et potéstas
Per ætérna sǽcula.

[22a] In Festis Beatæ Mariæ Virginis ad Vesperas
Ave maris stella
Dei Mater alma,
Atque semper Virgo,
Felix cæli porta.
2. Sumens illud Ave
Gabriélis ore,
Funda nos in pace,
Mutans nomen Hevæ.
3. Solve vincla reis,
Profer lumen cæcis,
Mala nostra pelle,
Bona cuncta posce.
4. Monstra te esse matrem:
Sumat per te preces,
Qui pro nobis natus
Tulit esse tuus.
5. Virgo singuláris,
Inter omnes mitis,
Nos culpis solútos
Mites fac et castos.
6. Vitam præsta puram,
Iter para tutum:
Ut vidéntes Jesum
Semper collætémur.
7. Sit laus Deo Patri,
Summo Christo decus,
Spirítui Sancto,
Tribus honor unus.

[23a] In Festis Beatæ Mariæ Virginis ad Matutinum
Quem terra, pontus, ǽthera 
Colunt, adórant, prǽdicant, 
Trinam regéntem máchinam 
Claustrum Maríæ bájulat. 
2. Cui luna, sol et ómnia 
Desérviunt per témpora, 
Perfúsa cæli grátia, 
Gestant puéllæ víscera. 
3. Beáta Mater múnere 
Cujus supérnus Artifex, 
Mundum pugíllo cóntinens, 
Ventris sub arca clausus est. 
4. Beáta cæli núntio, 
Fecúnda Sancto Spíritu, 
Desiderátus géntibus 
Cujus per alvum fusus est. 
5. María, mater grátiæ, 
Mater misericórdiæ, 
Tu nos ab hoste prótege, 
Et hora mortis súscipe. 
6. Glória tibi Dómine, 
Qui natus es de Vírgine, 
Cum Patre et sancto Spiritu, 
In sempitérna sǽcula. 

[33b] In Festis Beatæ Mariæ Virginis ad Laudes
O gloriósa Dómina,
Excélsa supra sídera:
Qui te creávit próvide
Lactásti sacro úbere.
2. Quod Heva tristis ábstulit
Tu reddis almo gérmine:
Intrent ut astra flébiles,
Cæli fenéstra facta es.
3. Tu Regis alti jánua
Et porta lucis fúlgida:
Vitam datam per Vírginem,
Gentes redémptæ, pláudite.
4. María, mater grátiæ,
Mater misericórdiæ,
Tu nos ab hoste prótege,
Et hora mortis súscipe.
5. Glória tibi Dómine,
Qui natus es de Vírgine,
Cum Patre et sancto Spiritu,
In sempitérna sǽcula.

[39a] Commune Apostolorum et Evangelistarum ad Vesperas et Matutinum
Exsúltet cælum láudibus,
Resúltet terra gáudiis:
Apostolórum glóriam
Sacra canunt solémnia.
2. Vos sæcli justi júdices,
Et vera mundi lúmina,
Votis precámur córdium,
Audíte preces súpplicum.
3. Qui cælum verbo cláuditis,
Serásque ejus sólvitis:
Nos a peccátis ómnibus
Sólvite jussu, quǽsumus.
4. Quorum præcépto súbditur
Salus, et languor ómnium:
Sanáte ægros móribus,
Nos reddéntes virtútibus.
5. Ut, cum Judex advénerit
Christus in fine sǽculi,
Nos sempitérni gáudii
Fáciat esse cómpotes.
6. Deo Patri sit glória,
Ejúsque soli Fílio,
Cum Spíritu Paráclito,
Et nunc, et in perpétuum.

[47a] Commune Apostolorum et Evangelistarum ad Laudes
Ætérna Christi múnera,
Apostolórum glóriam,
Laudes feréntes débitas,
Lætis canámus méntibus.
2. Ecclesiárum príncipes,
Belli triumpháles duces,
Cæléstis aulæ mílites,
Et vera mundi lúmina.
3. Devóta sanctórum fides,
Invícta spes credéntium,
Perfécta Christi cáritas
Mundi triúmphat príncipem.
4. In his patérna glória,
In his volúntas Spíritus,
Exsúltat in his Fílius,
Cælum replétur gáudiis.
5. Te nunc Redémptor quǽsumus
Ut ipsórum consórtio
Jungas precántes sérvulos,
In sempitérna sǽcula.

[52a] Commune unius Martyris Pontificis ad Vesperas et Matutinum
Deus, tuórum mílitum
Coróna, sors et prǽmium,
Laudes canéntes Mártyris
Absólve nexu críminis.
2. Hic nempe, mundi gáudia
Et blandiménta nóxia
Cadúca rite députans,
Pervénit ad cæléstia.
3. Pœnas cucúrrit fórtiter
Et sústulit viríliter:
Pro te profúndens sánguinem
Ætérna dona póssidet.
4. Ob hoc precátu súpplici
Te póscimus piíssime:
In hoc triúmpho Mártyris
Dimítte noxam sérvulis.
5. Laus et perénnis glória
Deo Patri cum Fílio,
Sancto simul Paráclito,
In sempitérna sǽcula.

[61b] Commune unius Martyris Pontificis ad Laudes
Martyr Dei, qui únicum
Patris sequéndo Fílium,
Victis tríumphas hóstibus,
Victor fruens cæléstibus:
2. Tui precátus múnere
Nostrum reátum dílue,
Arcens mali contágium,
Vitæ repéllens tǽdium.
3. Solúta sunt jam víncula
Tui sacráti córporis:
Nos solve vinclis sǽculi,
Amóre Fílii Dei.
4. Deo Patri sit glória,
Ejúsque soli Fílio,
Cum Spíritu Paráclito,
Et nunc, et in perpétuum.

[71a] Commune plurimorum Martyrum ad Vesperas et Matutinum
Sanctórum méritis ínclyta gáudia
Pangámus sócii, géstaque fórtia:
Nam gliscit ánimus prómere cántibus
Victórum genus óptimum.
2. Hi sunt, quos rétinens mundus inhórruit:
Ipsum nam stérili flore peráridum
Sprevére pénitus, teque secúti sunt,
Rex Christe bone cǽlitus.
3. Hi pro te fúrias atque ferócia
Calcárunt hóminum, sǽvaque vérbera:
Cessit his lácerans fórtiter úngula,
Nec carpsit penetrália.
4. Cædúntur gládiis more bidéntium:
Non murmur résonat, non querimónia,
Sed corde tácito mens bene cónscia
Consérvat patiéntiam.
5. Quæ vox, quæ póterit lingua retéxere
Quæ tu Martýribus múnera prǽparas?
Rubri nam flúido sánguine láureis
Ditántur bene fúlgidis.
6. Te summa Déitas únaque póscimus
Ut culpas ábluas, nóxia súbtrahas:
Des pacem fámulis, nos quoque glóriam
Per cuncta tibi sǽcula.

[82a] Commune plurimorum Martyrum ad Laudes
Ætérna Christi múnera
Et Mártyrum victorias,
Laudes feréntes débitas,
Lætis canámus méntibus.
2. Terróre victo sǽculi,
Pœnísque spretis córporis,
Mortis sacræ compéndio
Vitam beátam póssident.
3. Tradúntur igni Mártyres
Et bestiárum déntibus:
Armáta sævit úngulis
Tortóris insáni manus.
4. Nudáta pendent víscera,
Sanguis sacrátus fúnditur:
Sed pérmanent immóbiles
Vitæ perénnis grátia.
5. Te nunc Redémptor quǽsumus
Ut Mártyrum consórtio
Jungas precántes sérvulos,
In sempitérna sǽcula.

[91a] Commune unius Confessoris Pontificis ad Vesperas et Matutinum
Iste Conféssor Dómini sacrátus,
Festa plebs cujus célebrat per orbem
Hódie lætus méruit secréta
Scándere cæli.
2. Qui pius, prudens, húmilis, pudícus,
Sóbrius, castus fuit et quiétus,
Vita dum præsens vegetávit ejus
Córporis artus.
3. Ob sacrum cujus méritum frequénter
Membra languéntum modo sanitáti,
Quólibet morbo fúerint graváta
Restituúntur.
4. Unde nunc noster chorus in honórem
Ipsius hymnum canit hunc libénter:
Ut piis ejus précibus juvémur,
Omne per ævum.
5. Sit salus illi, decus atque virtus,
Qui supra cæli résidens cacúmen,
Tótius mundi máchinam gubérnat
Trinus et unus.
Rubric: Si in aliquo die celebretur Officium alicujus Confessoris, et non sit natalis ipsius, præfatus Hymnus ita inchoetur:
Iste Conféssor Dómini sacrátus
Sóbrius, castus fuit et quiétus,
Vita dum præsens vegetávit ejus
Córporis artus.

[101a] Commune unius Confessoris Pontificis ad Laudes
Jesu, Redémptor ómnium,
Coróna confiténtium,
In hac die cleméntius
Nostris favéto précibus:
2. Tui sacri qua nóminis
Conféssor almus cláruit,
Cujus celébrat ánnua
Devóta plebs solémnia.
3. Qui rite mundi gáudia
Hujus cadúca réspuens,
Cum Angelis cæléstibus
Lætus potítur prǽmiis.
4. Hujus benígnus ánnue
Nobis sequi vestígia:
Hujus precátu sérvulis
Dimítte noxam críminis.
5. Sit, Christe rex piíssime,
Tibi Patríque glória,
Cum Spíritu Paráclito,
In sempitérna sǽcula.

[118b] Commune unius Virginis Martyris ad Vesperas et Matutinum
Vírginis Proles opiféxque Matris,
Virgo quem gessit, peperítque Virgo,
Vírginis festum cánimus trophǽum,
Accipe votum.
2. Hæc tua Virgo dúplici beáta
Sorte, dum gestit frágilem domáre
Córporis sexum, dómuit cruéntum
Córpore sæclum.
3. Unde nec mortem, nec amíca mortis
Sæva pœnárum génera pavéscens,
Sánguine fuso méruit sacráta
Scándere cælum.
4. Hujus obténtu, Deus alme, nostris
Parce jam culpis, vítia remíttens:
Quo tibi puri resonémus almum
Péctoris hymnum.
5. Glória Patri, genitǽque Proli,
Et tibi compar utriúsque semper
Spíritus alme, Deus unus, omni
Témpore sæcli.

[129b] Commune unius Virginis Martyris ad Laudes
Jesu, coróna vírginum,
Quem Mater illa cóncipit,
Quæ sola virgo párturit,
Hæc vota clemens áccipe.
2. Qui pascis inter lília,
Septus choréis vírginum,
Sponsus decórus glória,
Sponsísque reddens prǽmia.
3. Quocúmque pergis vírgines
Sequúntur, atque láudibus
Post te canéntes cúrsitant,
Hymnósque dulces pérsonant.
4. Te deprecámur, lárgius
Nostris adáuge sénsibus
Nescíre prorsus ómnia
Corruptiónis vúlnera.
5. Sit, Christe rex piíssime,
Tibi Patríque glória,
Cum Spíritu Paráclito,
In sempitérna sǽcula.

[132a] Commune unius Virginis non Martyris ad Vesperas et Matutinum
Vírginis Proles opiféxque Matris,
Virgo quem gessit, peperítque Virgo,
Vírginis festum cánimus trophǽum,
Accipe votum.
2. Hujus obténtu, Deus alme, nostris
Parce jam culpis, vítia remíttens:
Quo tibi puri resonémus almum
Péctoris hymnum.
3. Glória Patri, genitǽque Proli,
Et tibi compar utriúsque semper
Spíritus alme, Deus unus, omni
Témpore sæcli.

[136a] Commune unius Sanctæ Martyris Tantum ad Vesperas et Matutinum
[140b] Commune unius nec Virginis nec Martyris
Hujus obténtu, Deus alme, nostris
Parce jam culpis, vítia remíttens:
Quo tibi puri resonémus almum
Péctoris hymnum.
2. Glória Patri, genitǽque Proli,
Et tibi compar utriúsque semper
Spíritus alme, Deus unus, omni
Témpore sæcli.

[ref. 139b] Commune unius Sanctæ Martyris Tantum
[145b] Commune unius nec Virginis nec Martyris
[First verse is fourth verse of Ætérni Patris Unice, II:741b S. Mariæ Magdalenæ ad Laudes; Second verse and doxology from Jesu, coróna vírginum, [129b] Commune unius Virginis Martyris ad Laudes]
Pia mater et húmilis,
Natúræ mentor frágilis,
In hujus vitæ flúctibus
Nos rege tuis précibus.
2. Te deprecámur, lárgius
Nostris adáuge sénsibus
Nescíre prorsus ómnia
Corruptiónis vúlnera.
3. Sit, Christe rex piíssime,
Tibi Patríque glória,
Cum Spíritu Paráclito,
In sempitérna sǽcula.
